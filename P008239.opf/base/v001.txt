༄༅།།བོད་ཀྱི་ནང་བསྟན་དཔེ་ཚོགས་ལྟེ་བ།།
Tibetan Buddhist Resource Center
Text Scan Input Form - Title Page
4259
TBRC Volume Number
TBRC Work Number (W)
Title
27304
བྱང་ཆུབ་ལམ་གྱི་རིམ་པའི་ཁྲིད་ཡིག་འཇམ་དཔལ་ཞལ་ལུང་དང་པཎ་ཆེན་བདེ་ལམ།
byang chub gyi rim pa'i khrid yig 'jam dpal zhal lung dang pan
chen bde lam
ངག་དབང་བློ་བཟང་རྒྱ་མཚོ།
Author
ngag dbang blo bzang rgya mtsho
Descriptor
Original Publication
Place
[lan chou]
Publisher
kan su'u mi rigs dpe skrun khang
Date
1999
Total Volumes
Current Volume (of Total)
Number of TBRC Introductory Pages
Number of Introductory Pages
Number of Text Pages
TBRC Scanning Information
290 +6
scanned at m/s satluj infotech images, 63-f sujan singh park, new
delhi 110003, india for the tibetan buddhist resource center, 150
17th st., new york city, ny 10011, usa 2004
scanned for preservation purposes only; cannot be distributed



LC Control Number: 2001291195
Type of Material: Text (Book, Microform, Electronic, etc.)
Main Title: Byan chub lam gyi rim pa'i khrid yig 'jam dpal 'zal lun dan Pan-chen bde lam
zes bya ba b’zugs so / [Kan-su'u 'Zin-chen Bod kyi 'ses rig 'zib 'jug khan;
'Jigs-med-rgya-mtshos phyogs bsgrigs byas ; Cha-ris Skal-bzan-thogs-med kyis
'zus dag byas).
Variant Title: Chinese colophon title: Pu ti dao ci shi nan, wen shu yan jiao
Cover Title: Lam khrid 'jam dpal 'zal lun dan bde lam b’zugs so
Edition Information: Par thens 1.
Published/Created: [Lan-chou] : Kan-su'u mi rigs dpe skrun khan ; Mtsho-snon ’Zin-chen "Zin-hwa
dpe khan gis bkram, 1999.
Related Names: 'Jigs-med-rgya-mtsho.
Nag-dban-blo-bzan-rgya-mtsho, Dalai Lama V, 1617-1682. Byan chub lam gyi
rim pa'i khrid yig 'Jam-pa'i-dbyans kyi 'zal lun. 1999.
Blo-bzan-chos-kyi-rgyal-mtshan, Panchen Lama I, 1567?-1662. Byan chub lam
gyi rim pa'i dmar khrid thams cad mkhyen par bgrod pa'i bde lam. 1999.
Gansu Zang Xue yan jiu suo.
Description: 290 p. ; 21 cm.
ISBN: 754210635X
Summary: On Lam-rim teaching of Dge-lugs-pa tradition of mental development.
Contents: Byan chub lam gyi rim pa'i khrid yig 'Jam-pa'i-dbyans kyi 'zal lun/Rgyal-dban
V Nag-dban-blo-bzan-rgya-mtshos mdzad -- Byan chub lam gyi rim pa'i dmar
khrid thams cad mkhyen par bgrod pa'i bde lam/Pan-chen Blo-bzan-chos-kyi-
rgyal-mtshan gyis mdzad.
Subjects: Lam-rim.
Dge-lugs-pa (Sect)--Doctrines.
Series: Dna' dpe gces bsdus dpe tshogs
LC Classification: MLCSA 2001/03523 BQ7645.L35
Overseas Acq. No.: Ch-Tib-2001-291195; 01;08-01
Other System No.: (DLC) 200129119



༄༅། །བྱང་ཆུབ་ལམ་གྱི་རིམ་པའི་ཁྲིད་ཡིག་འཇམ་དཔལ་
ཞལ་ལུང་དང་པཎ་ཆེན་བདེ་ལམ་ཞེས་
བྱ་བ་བཞུགས་སོ། །
ཀན་སུའུ་མི་རིགས་དཔེ་སྐྲུན་ཁང་།



དཀར་ཆག
••• •• • ཟབ• • • • • ••
• • •
བྱང་ཆུབ་ལམ་གྱི་རིམ་པའི་ ཁྲིད་ཡིག་འཇམ་པའི་དབྱངས་ཀྱི་ཞལ་
ལུང༌། ...........….
...…..... རྒྱལ་དབང་ལྔ་བ་ངག་དབང་བློ་བཟང་རྒྱ་མཚོས་མཛད། (1)
བྱང་ཆུབ་ལམ་གྱི་རིམ་པའི་དམར་ཁྲིད་ཐམས་ཅད་མཁྱེན་པར་བགྲོད་
པའི་བདེ་ལམ། ..........
............ པཎ་ཆེན་བློ་བཟང་ཆོས་ཀྱི་རྒྱལ་མཚན་གྱིས་མཛད།（229)



ལམ་ཁྲིད་འཇམ་དཔལ་ཞལ་ལུང་བཞུགས་སོ། ། །
༄༅། །བྱང་ཆུབ་ལམ་གྱི་རིམ་པའི་ཁྲིད་ཡིག་
འཇམ་པའི་དབྱངས་ཀྱི་ཞལ་ལུང་
ཞེས་བྱ་བ་བཞུགས་སོ། །
རྒྱལ་དབང་ལྔ་བ་ངག་དབང་བློ་བཟང་རྒྱ་མཚོས་མཛད།
ཐབས་དང་ཤེས་རབ་ཟུང་དུ་འཇུག་པའི་ཚོགས་གཉིས་ཟླ་བའི་
མ་མ་ལས། །ལེགས་འཁྲུངས་མཐོང་ན་མི་མཐུན་མེད་ པའི་མཚན་
དཔེའི་ཡལ་འདབ་རབ་རྒྱས་རྩེར། །རྣམ་པ་ཐམས་ཅད་མཁྱེན་པར་
བྱེད་པའི་བླ་མེད་རོ་བརྒྱའི་འབྲས་སྨིན་པ། །འགྲོ་བའི་བླ་མ་ཉི་མའི་
གཉེན་གྱུར་ཡོངས་འདུའི་དབང་བོས་དགེ་ལེགས་སྩོལ། །ཟབ་རྒྱས་
ཆོས་ཚུལ་ཀུན་བཟོད་དམན་པའི་མཚོར། །བྱིང་ཚེ་འཆད་རྩོད་རྩོམ་
པའི་རུས་སྦལ་གྱིས། །འདེགས་མཁས་ཤིང་རྟ་ཆེན་པོ་རྣམ་གཉིས་
ཞེས། ། གྲགས་དཀར་སྲིད་ པའི་ཁོངས་ལས་བརྒལ་དེ་བསྔགས། །
ཁོར་ཡུག་གངས་ཀྱི་ར་བའི་བསིལ་ལྡན་ལྗོངས། །ཐེག་ཆེན་ཆོས་ཀྱི་ཉི་
མ་འོད་པོ་ཆེས། །ལོག་རྟོག་མུན་པ་སེལ་དང་ལྷན་ཅིག་པར། །ཐུབ་
བསྟན་སྣང་བས་ཁྱབ་མཛད་ཨ་ཏི་ཤ ། གང་གི་གསུང་རབ་ཡིད་
བཞིན་ནོར་བུ་མཆོག ། ཐོས་བསམ་སྒོམ་པའི་རྒྱལ་མཚན་རྩེར་
བཀོད་ནས། །གཏན་འདུན་འདོད་པའི་རེ་སྐོང་བཀའ་གདམས་་་



2
ལ མ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
ཞེས། །ཕྱོགས་ཀུན་ཁྱབ་པའི་རིང་ལུགས་འདི་ཀོ་མཚར། ། ཕྲ་ཞིབ་
རྣམ་པར་དཔྱོད་པའི་བློ་གྲོས་ རབ་ ཏུ་ཡངས་པའི་རྡོ་རྗེ་རྩེ་བརྒྱ་་་་
གདེངས་ཙམ་གྱིས། །དྲི་བཅས་འཁྲུལ་ལྡན་གཞུང་ལུགས་བྱེ་བའི་ལོག་
སྨྲའི་ཉེས་བཤད་ས་འཛིན་བགྲོད་པ་བཅོམ་པ་དང་། །ལྷན་ཅིག་རྒོལ་
ངན་སྤོབས་པའི་སྦྱིན་སྐྱེས་ལུས་ཕྲ་མ་ཡི་མངལ་ཁུར་མཐའ་དག་ལྟུང་
བྱེད་པའི། ། སྔོན་མེད་ལྷ་དབང་མཁས་བཙུན་བཟང་བོའི་གྲགས་པ་
རབ་འབར་ཀུན་མཁྱེན་ཙོང་ཁ་བ་དེ་རྒྱལ། །རྒྱལ་བའི་ཉི་མ་ལས་ཉོན་
སྒྲིབ་པ་ཡི། །ནུབ་རིར་བག་ལ་ཞ་ཚེ་དམན་པའི་བློའི། །ཤར་ཕྱོགས་
ས་འཛིན་ལས་ཐོན་ཡོངས་འཛིན་རྗེ། །འཁོན་སྟོན་ཀུན་དའི་གཉེན་
ཁྱོད་གཙུག་གི་རྒྱུན། ། ཐོག་མཐའ་བར་དུ་དགེ་བའི་དཔལ་ལྡན་་་་་
པའི། །དམ་པའི་ཆོས་ཀྱི་འཛད་མེད་འབྱོར་བ་ལ། །འཇམ་དབྱངས་
མགྲིན་པར་ཞུགས་པས་དབང་སྒྱུར་བར། ། ལྷུན་གྲུབ་སྐུ་བཞིའི་འབྱུང་
གནས་དགེ་བའི་བཤེས། །གང་གི་རྣམ་དཀར་ཕྲིན་ལས་བསིལ་ཟེར་
གྱིས། །ལེགས་བཤད་ཟླ་བའི་མ་མ་རབ་རྒྱས་ལས། །འདི་ཕྱིའི་ཕན་
བདེའི་རིན་ཆེན་དབང་གི་རྒྱལ། །སྲིད་ཞིའི་དབུལ་ཕོངས་སེལ་བའི་
མཆོད་སྦྱིན་མཁན། ། ཁྱད་པར་ལྔ་བརྒྱའི་དཔུང་གཉེན་མར་མེ་་་་
མཛད། ། ཡབ་སྲས་མ་དྲོས་ཆུ་བོ་ལས་འོངས་པའི། ། སྣེ་ཟུར་པོ་ཏོ་
སྤྱན་སྔ་རྣམ་གསུམ་གྱི། །གདམས་པའི་ཀླུང་ཆེན་བློ་ཡི་རྒྱ་མཚོར་་་་
བབས། ། དེའི་ཚུལ་རྣམ་པར་ལྕི་བའི་བཀའ་དྲིན་ཁུར། ། ཡིད་བྱེད་
གཞལ་ནུས་བྱང་ཆུབ་སྙིང་བོ་ཡི། ། ཕ་མཐའ་རྙེད་པ་དེ་སྲིད་ཆེས་་



ལམ་ཁྲིད་འཇམ་དཔལ་ཞལ་ལུང་བཞུགས་སོ། །
3
དཀའ་བ། །བསམས་ཀྱིན་ལག་པད་སྙིང་གའི་ངོས་སུ་ཟུམ། །རྒྱལ་
སྲས་སྤྱོད་པའི་ངང་ཚུལ་མཁའ་ལྟར་ཡངས། །གནས་ལུགས་དགོངས་
དོན་རྡུལ་ཕྲན་བཞིན་དུ་ཕྲ། །དེ་ཕྱིར་བདག་འདྲས་བརྗོད་པའི་ཁུར་
འཁྱེར་བ། །ཨ་མའི་ཚི་གུས་ཆུ་གཏེར་འཇལ་བ་བཞིན། །འོན་ཏེ་དཔེ་
མཐོང་ཙམ་དང་ཀློག་ལུང་ལ། །འཁྲིད་དུ་བཏགས་མིན་བརྒྱུད་ལྡན་
དམ་པའི་གསུང་། ། རང་གི་ཉམས་མྱོང་ཚད་མའི་བདུད་རྩིའི་་་་་་
བཅུད། །གླེགས་བམ་རིན་ཆེན་ཟ་མ་ཏོག་ཏུ་འཁྱིལ། ། །
དེ་ལ་འདིར་བདེ་བར་གཤེགས་པའི་གསུང་རབ་མཐའ་དག་གི་
གནད་མ་ལུས་པ་གཅིག་ཏུ་བསྡུས་ཏེ་སྐལ་བ་དང་ལྡན་པའི་གང་ཟག་
རྣམས་སངས་རྒྱས་ཀྱི་སར་འཁྲིད་པར་བྱེད་པའི་སྐྱེས་བུ་གསུམ་གྱི་ལམ་
གྱི་རིམ་པའི་འཁྲིད་འདི་ཉིད་ཉམས་སུ་ལེན་པར་བྱེད་པ་ལ་ཉམས་སུ་
ལེན་པ་བོའི་གང་ཟག་དེས་ཀྱང་བརྒྱུད་པ་བར་མ་ཆད་པའི་དགེ་བའི་
བཤེས་གཉེན་ཞིག་ལས་ཐོས་དགོས་པའི་རྒྱུ་མཚན་གྱིས་ཇི་སྐད་དུ།
ཤིང་རྟ་ཆེན་པོ་གཉིས་ལས་ལེགས་བརྒྱུད་པའི། །ཟབ་མོའི་ལྟ་བ་རྒྱུ་
ཆེན་སྤྱོད་པའི་ལམ། །ཞེས་དང་། ཆོས་ཁུངས་བཙུན་པར་བསྟན་
པའི་ཕྱིར་མཛད་པ་བོའི་ཆེ་བ་བསྟན་པ་ཞེས་དང༌། ཡང་དག་པར་
རྫོགས་པའི་སངས་རྒྱས་ནས་བཟུང་སྟེ་དམ་པ་བར་མ་ཆད་པ་ལས་
བརྒྱུད་པའི་མན་ངག་དང་ལྡན་པ་ཞེས་གསུངས་པའི་ཚིག་འདི་དཔྱད་
ན་ནུས་པ་ཤིན་ཏུ་ཆེ་བ་ཡིན་ནོ། །དེ་ཡང་བདག་ཅག་གི་སྟོན་པ་ཟས་
གཙང་གི་སྲས་པོ་ནས་བཟུང་སྟེ་ཆོས་ཀྱི་རྒྱལ་པོ་ཙོང་ཁ་བ་ཆེན་པོའི་



ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
བར་དུ་བརྒྱུད་པའི་རིམ་པ་རྣམས་ལམ་རིམ་གསོལ་འདེབས་སུ་གསལ་
བ་ལྟར་འཁྲུལ་མེད་ཀྱི་གོ་རིམ་དུ་བཞུགས་པ་དེ་ལྟར་ཡིན་ལ། དེ་
ཕྱིན་ཆད་ནས་རྗེ་བླ་མའི་ལུང་རྟོགས་ཀྱི་བསྟན་པ་ཕྱོགས་ཀུན་ཏུ་སྤེལ་
བའི་མཁས་གྲུབ་ཀྱི་སློབ་མ་གནམ་གྱི་སྐར་མ་དང་སའི་དྲེག་པ་ལྟ་བུར་
ཁྱབ་པར་གྱུར་པས་བརྒྱུད་ཚུལ་ཡང་དེ་སྙེད་དུ་འོང་བའི་ཚོད་ཙམ་དུ་
གདའ་ནའང་། དེང་སང་ནི་རང་རང་གི་དགོན་པའི་བླ་རབས་་
འདྲེན་པ་ཙམ་དང་། བར་སྐབས་ཀྱི་བརྒྱུད་པའི་ཁུངས་མེད་པར་
གཞན་ལ་སྟོན་པ་སོགས་སྣང་ཚུལ་མཐའ་ཡས་སོ། །འོན་ཏེ་ཆོས་
འདིའི་ཚིག་དོན་གྱི་ཆ་ལ་སྒྲོ་འདོགས་གཅོད་པའི་བཤད་དཀའ་དང་།
དམར་འཁྲིད་དུ་ཉམས་སུ་བླང་བའི་ཚུལ་སོགས་ལ་ཁོ་བོས་འབད་པ་
ཆེན་པོས་ཐོས་བསམ་བྱས་པའི་བརྒྱུད་ཚུལ་སོ་སོར་ཡོད་པའི་འཁྲིད་ཀྱི་
སྐོར་རྗེ་བཙུན་ཤེས་རབ་སེངྒེ་ནས་རྩ་བའི་བླ་མའི་བར་དུ་བྱོན་པའི་
ཕྱག་བཞེས་སུ་གཙང་ཞིང་ཡིད་དུ་འོང་བའི་ས་ཕྱོགས་ཞེས་བཤད་པ་
ལྟར་ཡུལ་དུས་དང་བསྟུན་པའི་གནས་ཁང་སོགས་བྱི་དོར་ལེགས་པར་
བྱས། རྒྱལ་བའི་ཡུམ་ལས་སྟོན་པ་དང་ཆོས་ལ་རིམ་གྲོ་བསྐྱེད་པར་
གསུངས་པ་ལྟར་ཆོས་སྟོན་པ་བོ་ལ་སེང་གེའི་ཁྲི་ལ་སོགས་པའི་སྟན་
མཐོན་པོ་བཤམ་པ་སོགས་སངས་རྒྱས་དང་འདྲ་བར་བསྙེན་བཀུར་
བའི་ འདུ་ ཤེས་ བསྐྱེད་ དགོས་ ཏེ། སའི་ སྙིང༌ པོའི་ མདོ་ ལས།
གཅིག་ཏུ་དད་ཅིང་གུས་པས་ཆོས་མཉན་གྱི། །དེ་ལ་འཕྱ་ཞིང་སྐུར་
བར་མི་བྱའོ། ། ཆོས་སྨྲ་བ་ལ་མཆོད་པ་བྱ་བ་ནི། ། སངས་རྒྱས་འདྲ་



ལམ་ཁྲིད་འཇམ་དཔལ་ཞལ་ལུང་བཞུགས་སོ། ། དུ་
བར་དེ་ལ་འདུ་ཤེས་བསྐྱེད། །ཅེས་པའི་དོན་ཡིན་པས་རྟེན་འབྲེལ་གྱི་
སྒོ་དང་བོ་འདི་ནས་མ་འཆུགས་ཤིང་བརྙས་སྟབས་སུ་མ་སོང་བ་ཞིག་
དགོས་གསུངས། ཐོག་མར་བདུད་ཚར་གཅོད་པའི་སྔགས་བཏོན་
ན་དཔག་ཚད་བརྒྱ་ཚུན་ཆད་དུ་བདུད་རིགས་ཀྱིས་གླགས་ལྟ་བར་མི་
ནུས་པར་བློ་གྲོས་རྒྱ་མཚོས་ཞུས་པའི་མདོ་ལས་བཤད་ལ། སྔགས་དེ་
གདོན་པ་འགྲུབ་མི་འགྲུབ་འབྱུང་བས་དེའི་ཚབ་ཏུ་མདོ་ཚར་གསུམ་
ངེས་པར་གསུང༌། དེ་རྗེས་སངས་རྒྱས་ནས་བཟུང་རྩ་བའི་བླ་མའི་
བར་ཡོངས་སུ་ཚང་བའི་ལམ་རིམ་བརྒྱུད་པའི་གསོལ་འདེབས་དང་
མཎྜལ་འབུལ་བའི་བར་རྣམས་གོ་རིམ་འཆུགས་མེད་དུ་བྱ། བློ་་་
གསར་བ་རྣམས་ལ་སྦྱོར་གཞུང་གི་མཛུབ་འཁྲིད་དགེ་རྒན་གྱིས་གཏོང་
བ་ལྟ་བུའི་བཅས་བདེ་དང་སླ་ཆོས་ཀྱིས་མི་འོང་གསུང་བས་ཐོག་་་་
མཐའ་བར་གྱི་ཕྱག་ལེན་ཆེ་ཕྲ་མཐའ་དག་ལ་རང་བཟོའི་དྲི་མས་མ་
སྦགས་པའི་བློ་གྲོས་ཀྱིས་ཞིབ་མོར་དཔྱོད་པ་གནད་དུ་ཆེའོ། །ནམ་
མཁའི་མཐའ་དང་མཉམ་པའི་སེམས་ཅན་ཐམས་ཅད་ཀྱི་དོན་དུ་བླ་ན་
མེད་པ་ཡང་དག་པར་རྫོགས་པའི་སངས་རྒྱས་ཀྱི་གོ་འཕང་ཐོབ་པར་
བྱ་བའི་ཆེད་དུ། སྟོན་པ་བདེ་བར་གཤེགས་པས་གསུངས་པའི་ཟབ་
པ་དང་རྒྱུ་ཆེ་བའི་དམ་པའི་ཆོས་ཀྱི་ཕུང་བོ་ཀུན་རྒྱལ་ཚབ་རྣམ་པ་
གཉིས་ཀྱི་བཀའ་དྲིན་ལ་བརྟེན་ནས། སློབ་དཔོན་གཞན་ལ་བལྟོས་
པ་མེད་པར་རང་སྟོབས་ཀྱིས་ཤིང་རྟའི་སྲོལ་ལེགས་པར་ཕྱེ་བའི་མགོན་
པོ་ཀླུ་སྒྲུབ་དང་འཕགས་པ་ཐོགས་མེད་གཉིས་ཀྱི་གདམས་པའི་ཆུ་བོ་



6 ལ མ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
གཅིག་ཏུ་འདྲེས་པ་དཔལ་མར་མེ་མཛད་ཀྱི་གསུང་རབ་ཐེག་པ་ཆེན་
པོའི་ཆོས་ཀྱི་ཚུལ་ཐོས་བསམ་སྒོམ་གསུམ་གྱི་སྒོ་ནས་གཏན་ལ་འབེབས་
པ་ནི་སྲིད་ཞིའི་རྒུད་པ་ཐམས་ཅད་སེལ་བར་བྱེད་པའི་ཕན་པ་དང་
བདེ་བའི་འབྱུང་གནས་ཡིན་ལ། དེ་ ཡང་ ཐོས་པའི་ཚོམས་ལས།
ཐོས་པས་ཆོས་རྣམས་ཤེས་པར་འགྱུར། ། ཐོས་པས་སྡིག་ལས་ལྡོག་
པར་བྱེད། ། ཐོས་པས་དོན་མ་ཡིན་པ་སྤོང་། ། ཐོས་པས་མྱ་ངན་་་་
འདས་པ་འཐོབ། ། ཅེས་པ་ལྟར་ཐོག་མར་ཐོས་པས་གཏན་ལ་
འབེབས་པར་བྱེད་པ་ལ་མདོ་ལས། ལེགས་པར་རབ་ཏུ་ཉོན་ལ་ཡིད་
ལ་ཟུངས་ཤིག། ཅེས་ཁ་སྦུབ་པ་དྲི་མ་ཅན་ཞབས་རྡོལ་བ་ལྟ་བུའི་
སྣོད་ཀྱི་སྐྱོན་གསུམ་སྤངས་ཏེ། རང་ལ་ནད་པ། ཆོས་སྨྲ་བ་བོ་ལ་
སྨན་པ། རྗེས་སུ་བསྟན་པ་ལ་སྨན། ནན་ཏན་ཉམས་སུ་ལེན་པ་ལ་
ནད་གསོ་བ། དེ་བཞིན་གཤེགས་པ་ལ་སྐྱེས་བུ་དམ་པ། ཆོས་ཀྱི་
ཚུལ་ལ་རིང་དུ་གནས་པའི་འདུ་ཤེས་དྲུག་སོགས་མདོར་ན་ཆོས་ཉན་
པའི་ཀུན་སློང་ཀུན་སྤྱོད་སོགས་སྤྱི་བྱེ་བྲག་མཐའ་དག་གསལ་བཏབ་
ནས་གསན་པར་འཚལ། གསན་བྱ་དམ་པའི་ཆོས་ནི་ཉམས་མགུར་
ལས། །འཛམ་གླིང་མཁས་པ་ཡོངས་ཀྱི་གཙུག་གི་རྒྱན། །སྙན་པའི་བ་
དན་འགྲོ་ན་ལྷུང་ངེ་བ། །ཀླུ་སྒྲུབ་ཐོགས་མེད་གཉིས་ལས་རིམ་བཞིན་
དུ། །ལེགས་བརྒྱུད་བྱང་ཆུབ་ལམ་གྱི་རིམ་པ་འདི། ། སྐྱེ་རྒུའི་་་
འདོད་དོན་མ་ལུས་སྐོང་བས་ན། ། གདམས་པ་རིན་ཆེན་དབང་གི་
རྒྱལ་པོ་སྟེ། །གཞུང་བཟང་སྟོང་གི་ཆུ་བོ་འདུ་བའི་ཕྱིར། །དཔལ་ལྡན་



ལམ་ཁྲིད་འཇམ་དཔལ་ཞལ་ལུང་བཞུགས་སོ། ། 7 །
ལེགས་པར་བཤད་པའི་རྒྱ་མཚོའང་ཡིན། ། བསྟན་ པ་ ཐམས་ ཅད་་་
འགལ་མེད་རྟོགས་པ་དང༌། ། གསུང་རབ་མ་ལུས་གདམས་པར་་་་་
འཆར་བ་དང་། ། རྒྱལ་བའི་དགོངས་པ་བདེ་བླག་རྙེད་པ་དང༌། །
ཉེས་སྤྱོད་ཆེན་པོའི་གཡང་ས་ལས་ཀྱང་སྲུང་། །དེ་ཕྱིར་རྒྱ་བོད་མཁས་
པའི་སྐྱེ་བོ་ནི། ། སྐལ་ ལྡན་དུ་མས་བསྟེན་པའི་ གདམས་པ་མཆོག།
སྐྱེས་བུ་གསུམ་གྱི་ལམ་གྱི་རིམ་པ་ཡིས། །ཡིད་རབ་མི་འཕྲོག་དཔྱོད་
ལྡན་སུ་ཞིག་ཡོད། །ཅེས་དུས་གསུམ་གྱི་བདེ་བར་གཤེགས་པ་ཐམས་
ཅད་ཀྱི་བགྲོད་པ་གཅིག་པའི་ལམ་པོ་ཆེ། འདྲེན་པ་མཉམ་མེད་ཟས་
གཙང་གི་སྲས་པོས་ལེགས་པར་བཀའ་སྩལ་བའི་ཆོས་ཀྱི་ཕུང་བོ་བརྒྱུད་
ཁྲི་བཞི་སྟོང་གི་གནད་འགག་མ་ལུས་པ་ཤིང་རྟ་ཆེན་པོ་རྣམ་གཉིས་
ཀྱིས་དགོངས་པའི་དོན་རང་དབང་དུ་བཀྲལ་བ་དེ་དག་གི་རྗེས་སུ་
འབྲང་བའི་པཎྜི་ཏ་རྣམས་ཀྱིས་བཤད་པས་གཏན་ལ་ཕབ། གྲུབ་
པའི་དབང་ཕྱུག་རྣམས་ཀྱིས་ཐུགས་ཉམས་སུ་བསྟར་བ་ཐམས་ཅད་
འཁྲུལ་བ་མེད་པར་དཔལ་ལྷ་གཅིག་དཱི་པཾ་ཀ་རས་སྐྱེས་བུ་གསུམ་གྱི་
ལམ་གྱི་རིམ་པོ་ཞེས་མན་ངག་ཉམས་ལེན་གྱི་ཚུལ་དུ་དྲིལ་ནས་བྱང་
ཆུབ་ལམ་གྱི་སྒྲོན་མ་ལ་སོགས་པ་མཛད་དེ་སྤེལ་བས་ཚུལ་དེའི་རྗེས་སུ་
འཇུག་པའི་ཇོ་བོ་བཀའ་གདམས་པར་གྲགས་པ་མཁས་བཙུན་བཟང་
གསུམ་གྱི་བརྟུལ་ཞུགས་མ་ཉམས་པར་འཛིན་པ་གནམ་གྱིས་ས་བཀབ་
པ་ལྟ་བུས་གངས་ཅན་གྱི་ལྗོངས་འདི་་ཡོངས་སུ་ཁྱབ་པར་གྱུར་པ་ལས།
སླར་ཡང་དུས་ཀྱི་བསྐལ་བས་མ་རྟོགས་པ་དང་ལོག་པར་རྟོག་པའི་དྲི་



ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
མས་སྦགས་པ་རྣམས་སེལ་བའི་སླད་དུ་ཤིང་རྟ་ཆེན་པོ་གཉིས་པ་ལྟར་
འཇམ་དབྱངས་མིའི་སྲིད་པའི་གར་མཁན་ཆོས་ཀྱི་རྒྱལ་པོ་ཙོང་ཁ་བ་
ཆེན་པོས་བྱང་ཆུབ་ལམ་གྱི་རིམ་པ་ཆེ་ཆུང་དུ་གྲགས་པའི་སྔོན་མེད་
ལེགས་པར་བཤད་པའི་བསྟན་བཅོས་ཆེན་པོ་འདི་དག་ཉིད་ཐེག་པ་
གོང་འོག་གི་ལུང་རྟོགས་ཀྱི་བསྟན་པ་ཕྱོགས་རེ་ཙམ་ལ་ཞེན་ནས་ཉི་ཚེ་
བའི་བླང་དོར་ལ་འཇུག་པ་མ་ཡིན་པར། བཤེས་གཉེན་སྟོན་པས།
བསྟན་པ་ཐམས་ཅད་གྲུ་བཞི་ལམ་གྱིས་འཁྱེར་ཤེས་པ་ངའི་བླ་མ་ཞེས་
པའི་དོན་དང་མཐུན་པས། སྐྱེས་བུ་ཆུང་ངུའི་སྐབས་ནས་བཤད་
པའི་ངན་སོང་གསུམ་གྱི་སྡུག་བསྔལ་ལ་སྙིང་ཐག་པ་ནས་འཇིགས་ཏེ་
དེ་ལས་ཐར་འདོད་ཀྱི་བློ་ཉེས་ཅན་བཙོན་ར་ལ་སྐྱུགས་ལོག་པ་ལྟ་བུའི་
བསམ་པ་རྒྱུད་ལ་མ་སྐྱེས་པའི་གང་ཟག་ལ་སྐྱེས་བུ་འབྲིང་གི་སྐབས་
ནས་བསྟན་པའི་མཐོ་རིས་ལྷ་མིའི་ཕུན་ཚོགས་ཀྱི་བདེ་བ་ཀུན་ལ་་་
མངོན་འདོད་ཀྱི་སྲེད་པ་མེད་པའི་སྲིད་པ་འཁོར་བའི་ངང་ཚུལ་མཐའ་
དག་མེ་འབར་བའི་ཀློང་ལྟར་མཐོང་ནས་འཁོར་བ་ལས་ངེས་པར་
འབྱུང་འདོད་ཀྱི་བསམ་པ་བཅོས་མ་མ་ཡིན་པ་སྐྱེ་བའི་གོ་སྐབས་མེད་
ཅིང་། འཁོར་བ་ལས་ཡིད་འབྱུང་བའི་མྱོང་བ་ཅུང་ཟད་ཀྱང་མེད་
པར་སེམས་ཅན་གཞན་ལ་དམིགས་པའི་བ་ཅོས་མིན་གྱི་སྙིང་རྗེ་ཆེན་པོ་
མཚན་ཉིད་པ་ནི་སྐྱེ་བ་ག་ལ་སྲིད། སྙིང་རྗེ་ཆེན་པོ་རྒྱུད་ལ་མ་སྐྱེས་
པར་བསམ་པ་བྱང་ཆུབ་ཏུ་སེམས་བསྐྱེད་སྤྱོད་པ་ཕྱིན་དྲུག་ལ་སློབ་
པའི་བྱང་ཆུབ་སེམས་དཔའ་དེ་ནམ་མཁའི་པདྨོ་དང་ཆོས་མཚུངས་



9
ལམ་ཁྲིད་འཇམ་དཔལ་ཞལ་ལུང་བཞུགས་སོ། །
པས་ན། དངོས་བསྟན་རང་ཉིད་ངན་འགྲོ་ལས་ཐར་བའི་ཐབས་ཀྱི་
ཆོས་སྐོར་ལྟ་བུ་དང་། རང་དོན་དོར་ནས་གཞན་ཕན་ལྷུར་ལེན་
པའི་སྐོར་རྣམས་ཚིག་ལ་འགལ་བ་ལྟར་སོམ་ཉིར་གྱུར་པ་རྣམས་ཀྱང་
དོན་གྱི་ཆ་ལ་རྒྱུ་འབྲས་སམ་ལམ་གྱི་གཙོ་བོ་དང་ཡན་ལག་གི་ཚུལ་གྱིས་
གང་ཟག་གཅིག་འཚང་རྒྱ་བའི་ཆ་རྐྱེན་དུ་གསུང་རབ་ཐམས་ཅད་
གཅིག་གྲོགས་སུ་གཅིག་འགྲོ་བ་ཞིག་དགོས་པས་བསྟན་པ་ཐམས་ཅད་
འགལ་མེད་དུ་རྟོགས་པའི་ཆེ་བ། དེ་ལྟར་གྱུར་པའི་དོན་རྣམས་
ཉམས་སུ་ལེན་པའི་ཚེ་རིན་པོ་ཆེ་གསུམ་ གྱི་གཏམ་གྱི་སྦྱོར་བ་ལས།
མང་དུ་ཐོས་ཀྱང་ཆོས་ཀྱིས་ཕོངས་པ་ནི། །གསུང་རབ་གདམས་པར་
ཤར་བ་མེད་པས་ནོངས། །ཞེས་ལུང་གི་བསྟན་པ་གཏན་ལ་ཕབ་པའི་
རྒྱུ་ལས་འབྲས་བུ་རྟོགས་པའི་བསྟན་པ་སྒྲུབ་པའི་གནད་མ་གོ་བ་དེ་
འདྲ་མིན་པའི། རྣལ་འབྱོར་བ་ཆེན་པོས། གདམས་ངག་ལ་ནང་
བྱན་ཚུད་པ་ནི་བེའུ་བུམ་ལག་མཐིལ་ཙམ་ཞིག་ལ་ངེས་པ་རྙེད་པ་ལ་མི་
ཟེར་གྱི་གསུང་རབ་ཐམས་ཅད་གདམས་ངག་ཏུ་གོ་བ་ལ་ཟེར། ཞེས་
མངོན་པར་མཐོ་བ་དང་ངེས་པར་ལེགས་པའི་བདེ་བ་སྣ་གཅིག་ཡན་
ཆད་སྒྲུབ་པའི་ཐབས་སངས་རྒྱས་ཀྱི་བཀའ་དྲི་མ་མེད་པ་རྣམས་ལས་
དངོས་ཤུགས་གང་རུང་གི་སྒོ་ནས་མ་བསྟན་པ་མེད་ནའང་དེ་དག་
ཟབ་ཅིང་བརླིང་བས་བློར་ཆུད་དཀའ་བ་རྣམས་ལ་དགོངས་འགྲེལ་གྱི་
བསྟན་བཅོས་ཆེན་མོ་རྣམས་ལས་གསལ་བར་བསྟན་པས་གསུང་རབ་
དང་དགོངས་འགྲེལ་ནས་མ་བཤད་པའི་ཉམས་སུ་ལེན་ཚུལ་མན་ངག་



10 ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
ཟུར་བ་ཅུང་ཟད་ཙམ་ཡང་མེད་ལ། དེ་དག་ནས་རྒྱ་ཆེར་བཤད་པའི་
དོན་ཐམས་ཅད་ལམ་གྱི་རིམ་པ་འདི་ཉིད་ཀྱི་སྐབས་སུ་སྔོན་འགྲོ་དང་
དངོས་གཞི་མཇུག་གི་རིམ་པ་གསུམ་དུ་ཧྲིལ་གྱིས་འདུ་ཞིང་ཚང་བ་ལ་
ངེས་པ་རྙེད་པ་ནི་གསུང་རབ་ཐམས་ཅད་གདམས་ངག་ཏུ་འཆར་བའི་
ཆེ་བ། དེ་ལྟ་བུའི་གདམས་ངག་ཏུ་གསུང་རབ་ཐམས་ཅད་རྫོགས་
པར་འཆར་ན། བཤད་མི་ ཐག་པའི་བཀའ་དང་དགོངས་འགྲེལ་
ཐམས་ཅད་ཐོས་བསམ་གྱིས་གཏན་ལ་ཕབ་ཆོག་པ་ལ་ལམ་སྒྲོན་བསྟན་
རིམ་ལམ་རིམ་སོགས་སུ་མིང་གིས་བཏགས་པའི་གླེགས་བམ་ལོགས་སུ་
བྱེད་པ་ཅི་ཞིག་སྙམ་ན། དུས་ཀྱི་དབང་གིས་གདུལ་བྱ་རྣམས་ཀྱང་
བློ་གྲོས་ཀྱི་མཐུ་ཇེ་དམན་དུ་གྱུར་པའི་ཚེ་དོན་རྟོགས་དཀའ་བ་དང་
ཚིག་གི་ཆ་ཧ་ ཅང་མང་བ་ལ་སྒྲོ་འདོགས་གཅོད་པར་མི་ནུས་པས།
ཡང་དག་པར་རྫོགས་པའི་སངས་རྒྱས་ནས་བཟུང་སྟེ་དམ་པ་བར་མ་
ཆད་པའི་མན་ངག་ལ་བརྟེན་ནས་ལམ་གྱི་རིམ་པའི་བསྟན་བཅོས་
སོགས་སུ་བསྡུས་པ་ཡིན་ལ། དེ་ལྟར་ན་ཆོས་ཕུང་བརྒྱད་ཁྲི་བཞི་
སྟོང་ལ་སོགས་པའི་ཚིག་དོན་རྒྱུ་ཆེན་པོ་དག་དེར་མ་འདུས་པས་ལྷག་
ཆད་དུ་འགྱུར་རམ་སྙམ་དུ་མི་སེམས་ཏེ། ཚིག་གི་ཆ་མཐའ་དག་ནི་
ཡོངས་སུ་རྫོགས་པར་འདུ་མི་དགོས་ཤིང་དོན་ཐམས་ཅད་འདུས་པས་
དཔེར་ན་ག་པུར་ཉེར་ལྔ་བའི་སྨན་གྱི་ཕུང་བོ་ཤིན་ཏུ་ཆེ་བ་དག་ལས་
སྨན་སྣ་ཐམས་ཅད་ཚང་བའི་ཐུན་ཆུང་ངུ་ཞིག་གིས་གང་ཟག་གཅིག་
གི་ཚ་བའི་ནད་སེལ་བ་ཡིན་གྱི། དེས་སྨན་གྱི་ཕུང་བོ་ཡོངས་རྫོགས་



ལམ་ཁྲིད་འཇམ་དཔལ་ཞལ་ལུང་བཞུགས་སོ། ། 11
ཟ་མི་དགོས་པ་བཞིན་ནོ། །རྒྱུ་མཚན་དེའི་ཕྱིར་བླ་མའི་མན་ངག་ལ་
བརྟེན་ནས་རྒྱལ་བའི་དགོངས་པ་བདེ་བླག་ཏུ་རྙེད་པའི་ཆེ་བ། དེ་
ནས་གསུང་རབ་དགོངས་འགྲེལ་དང་བཅས་པ་ནས་མ་བསྟན་པའི་
གང་ཟག་གཅིག་སོ་སྐྱེ་ནས་སངས་རྒྱས་ཀྱི་སའི་བར་དུ་བགྲོད་པའི་
སྤང་བྱ་སྒྲིབ་གཉིས་ཀྱི་གཉེན་པོ་ནི་ཅུང་ཟད་ཙམ་ཡང་མི་སྲིད་ལ།
བསྟན་བཅོས་འདིར་གསུང་རབ་ཐམས་ཅད་ཀྱི་དོན་འདུས་པའི་ཕྱིར་
ན་ཚུལ་འདི་ཉམས་སུ་བསྟར་བས་ཉེས་པའི་སྒོ་ཐམས་ཅད་ཁེགས་པར་
འགྱུར་ཞིང། ཁྱད་པར་རྣམ་པར་འཐག་པ་ཐམས་ཅད་བསྡུས་པའི་
མདོ་ལས། འཇམ་དཔལ་དམ་པའི་ཆོས་སྤོང་བའི་ལས་ཀྱི་སྒྲིབ་པ་ནི་
ཕྲའོ། །འཇམ་དཔལ་གང་དེ་བཞིན་གཤེགས་པས་གསུངས་པའི་་་་་
བཀའ་ལ་ལ་ལ་ནི་བཟང་བར་འདུ་ཤེས། ལ་ལ་ལ་ནི་ངན་པར་འདུ་ཤེས་
པ་ནི་ཆོས་སྤོང་བའོ་ཞེས་སོགས་གསུངས་པ་ལྟར་གྱི་ཆོས་སྤོང་བ་ལ་
བརྟེན་པའི་ཉེས་པ་མཐའ་དག་ཁེགས་པར་འགྱུར་བས་ན་ཉེས་སྤྱོད་
ཆེན་པོ་རང་འགགས་སུ་འགྲོ་བའི་ཆེ་བ་སྟེ་ཆེ་བ་བཞི་དང་ལྡན་པའི་
གདམས་པ་འདི་ཉམས་སུ་ལེན་པར་བྱེད་པ་ལ་སྔོན་འགྲོ། དངོས་
གཞི། རྗེས་ཀྱི་རིམ་པ་དང་གསུམ། དང་བོ་སྔོན་འགྲོའི་རིམ་པ་ནི།
སྐྱེས་བུ་གསུམ་གྱི་ལམ་གྱི་རིམ་པའི་གོང་མ་གོང་མ་རྣམས་འོག་མ་འོག་
མའི་སྔོན་འགྲོ་ཡིན་པས་སྐྱེས་བུ་ཆེན་པོ་ཉིད་དངོས་གཞིར་བྱས་ནས་
འབྲིང་ཡན་སྔོན་འགྲོར་བསྡུས་ཀྱང་བློ་སྦྱོང་སོགས་ཀྱི་འཁྲིད་ཚུལ་་་
གཞན་རྣམས་དང་ཆ་མཐུན་པས་མི་རུང་བ་མེད་མོད། སྤྱོད་པ་སྤྱི་



12 ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
བསླབ་ཀྱི་ས་བཅད་དུ། ཐེག་ཆེན་སྤྱི་ལ་བསླབ་ཚུལ། ཁྱད་པར་དུ་རྡོ་
རྗེ་ཐེག་པ་ལ་བསླབ་ཚུལ་ལོ་ཞེས་པ་ལྟར་ན་སྔགས་ཀྱི་སྐབས་སུ་སྤྱོད་
པའི་ཕྱོགས་ཀྱི་སྐོར་རྣམས་ཀྱང་སྔོན་འགྲོར་འགྲོ་བས་འཁྲིད་དམིགས་
གཙོ་བོ་དེ་ངོས་ཟིན་པར་བྱས་ནས་སྔོན་འགྲོ་དངོས་གཞིའི་དབྱེ་བ་
ཕྱེད་དགོས་ཀྱི། གཞན་དུ་ན་ཕ་རི་ལ་བལྟོས་ནས་ཚུ་རི་དང་ཚུ་རི་ལ་
བལྟོས་ནས་ཕ་རིར་འཇོག་པ་བཞིན་དུ་སྐབས་དོན་གྱི་ངོ་བོ་ངོས་མ་
ཟིན་པའི་འཁྲུལ་བའི་ལམ་དུ་འཕྱན་པ་མང་བའི་ཕྱིར།བརྒྱུད་ལྡན་དམ་
པའི་ཞལ་ལུང་ཉམས་སུ་མྱོང་བའི་ཕྱག་ལེན་མཐོང་བརྒྱུད་ལ་བལྟོས་པ་
གལ་ཆེ་བས་དལ་འབྱོར་རྙེད་དཀའི་སྐོར་ནས་བཟུང་ལྷག་མཐོང་གི་
བར་ཐམས་ཅད་ལུགས་འདི་ལ་ལམ་གྱི་དངོས་གཞིར་བྱ་དགོས་པ་ཡིན་
ནོ། །སྨྲས་པ། མ་དག་སྣོད་ཀྱི་སྐྱོན་སྤངས་གཟུར་གནས་ཀྱི། རྣ་
བར་དམ་པའི་ཆོས་ཀྱི་དབྱངས་སྙན་པོ། །ཡོངས་འཛིན་ཞལ་གྱི་སྒོ་
ལས་ཉེར་ཐོས་པ། ། བསྐལ་བར་བསྒྲུབས་པའི་བསོད་ནམས་ཟོང་
གིས་རྙེད། །ཁྱད་པར་རྒྱ་བོད་མཁས་གྲུབ་མ་ལུས་པའི། །ཐུགས་ཀྱི་
ཉིང་ཁུ་ཆེ་བ་བཞི་ལྡན་ཆོས། །མཆོག་དམན་འགྲོ་ལ་རིས་མེད་ཕན་
པའི་སྨན། །བདུད་རྩིའི་སྤུན་ཟླ་གཉིས་པ་རྙེད་དཀའི་ལམ། །ལམ་
མཆོག་འདི་འདྲ་ཐོས་བསམ་སྒོམ་གསུམ་གྱིས། །ཉམས་སུ་བླང་བྱར་
ཡོད་པའི་སྐལ་བཟང་རྣམས། ། མནོག་ཆུང་ཚོ་འདིའི་མདུན་མ་རྒྱུང་
བསྲིངས་ཏེ། །ཞེན་ལོག་སྐྱོ་ཤས་དྲག་པོས་རྒྱུད་བསྐུལ་ནས། །འདུ་
འཛིས་དབེན་པའི་ས་འཛིན་མཐོན་པོའི་ངོས། ། སྤང་ལྗོངས་ནགས་



13
ལམ་ཁྲིད་འཇམ་དཔལ་ཞལ་ལུང་བཞུགས་སོ། །
ཚལ་མེ་ཏོག་ཁོར་ཡུག་ཅན། ། རྡོ་བའི་སྤྱིལ་ཆུང་རང་ཤོང་ཁང་བུ་་
རུ། །གྲིབ་མ་གཉིས་པའི་གྲོགས་དང་ལྷན་ཅིག་པར། ལྷུང་ལྷུང་དལ་
གྱིས་འབབ་པའི་ཉལ་འགྲོ་དང་། །བག་ཕེབས་རི་དྭགས་རྒྱུ་བའི་སྐད་ .
གཉིས་ལས། །གཞན་དུ་དུག་གསུམ་བསྐྱེད་པའི་ལོང་གཏམ་གྱིས། །
བསམ་གཏན་ཚེར་མའི་བྱེད་པོ་དམིགས་སུ་མེད། ། ཕྱག་དར་ཁྲོད་
པའི་གོས་དང་བསོད་སྙོམས་ཀྱིས། །ཉེར་འཚོ་དཀོར་ནག་དུག་ཆུས་
མ་ སྦགས་པས། ། རྣམ་དཀར་དགེ་ ལ་ སྐུལ་ནུས་ལུས་ངག་ཡིད། །
གཏན་གྱི་བདེ་སྒྲུབ་འདུན་མའི་ཡང་རྩེར་སོན། །ཞེས་བྱ་བ་ནི་བར་
སྐབས་ཀྱི་ཚིགས་སུ་བཅད་པའོ། །
དེས་ན་དང་བོ་སྔོན་འགྲོ་ལམ་གྱི་རྩ་བ་བཤེས་གཉེན་བསྟེན་
པའི་ཚུལ་ལ་སྔོན་འགྲོ་སྐྱབས་སེམས་དང༌། དངོས་གཞི་བཤེས་་་་་
གཉེན་བསྟེན་པའི་ལམ་ཉམས་སུ་ལེན་ཚུལ་དངོས་གཉིས། དང་བོ་
ནི་མཁས་པ་ཁ་ཅིག་ཆོས་ཐམས་ཅད་ཀྱི་ཐོག་མ་བཤེས་གཉེན་བསྟེན་
ཚུལ་ཁོ་ན་ཡིན་པས་དེའི་སྔོན་དུ་འགྲོ་བའི་ཆོས་གཞན་མེད་པར་་་་
འཆད་ཅིང་དེ་ལ་དག་ཁུངས་སུ་བྱེད་པ་མང་དུ་སྣང་ཡང་། དེ་ལྟར་
ན་བཤེས་གཉེན་བསྟན་པའི་ཆོས་སྐོར་ལ་བློ་སྦྱོང་བའི་བྱང་ཆུབ་ལམ་
གྱི་རིམ་པའི་ཆེད་དུ་བྱ་བའི་གདུལ་བྱ་ཡང་ཡིན་ལ། དཀོན་མཆོག་
གསུམ་ལ་སྐྱབས་སུ་མ་སོང་བ་ཡང་ཡིན་པ་ཞིག་ཁས་ལེན་དགོས་པར་
འགྱུར་ཞིང་། དེ་ལྟ་བུའི་གདུལ་བྱ་དེ་སྐྱབས་ སུ་ མ་ སོང་བའི་རྒྱུ་་་
མཚན་གྱིས་ནང་བ་སངས་རྒྱས་པའི་གྲལ་དུ་མི་ཚུད་དེ། ཕྱི་ནང་གི་



14 ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
ཁྱད་པར་སྐྱབས་འགྲོས་འབྱེད་པར་ཇོ་བོ་རྗེ་དང་ཤཱན་ཏི་བས་བཞེད་
ཅིང་། བསྟན་པ་ལ་འཇུག་པའི་སྒོ་དམ་པ་སྐྱབས་འགྲོ་ཡིན་པ་བྱང་
ཆུབ་ལམ་གྱི་རིམ་པའི་ས་བཅད་ལས་གསུངས་པས་སོ། །ལ་ལ་དག
སྐྱབས་སུ་འགྲོ་བ་ཙམ་ལ་འགལ་བ་མེད་ན་ཡང་། ། སེམས་བསྐྱེད་
པར་མི་རིགས་ཏེ། བཤེས་གཉེན་བསྟན་པའི་འོག་ཏུ་སྐྱེས་བུ་ཆུང་
ངུའི་ཆོས་སྐོར་རྣམས་འབྱུང་བས་སོ། །ཞེས་འཆད་པ་ནི་འཐད་པར་
མི་སེམས་ཏེ། སྐྱེས་བུ་ཆུང་ངུའི་ཆོས་སྐོར་ལ་སྐྱེས་བུ་ཆུང་ངུ་དངོས་དང་
དེ་དང་ཐུན་མོང་བའི་ཆོས་སྐོར་གཉིས་སུ་གསུངས་ པ་ལས་སྐབས་
འདིར་ཉམས་སུ་བླང་བྱ་ནི་སྐྱེ་བ་ཕྱི་མར་མངོན་མཐོའི་ལུས་རྟེན་ཙམ་
དོན་དུ་གཉེར་བའི་སྐྱེས་བུ་ཆུང་ངུའི་སྐོར་མ་ཡིན་པར་སྐྱེས་བུ་ཆེ་་
འབྲིང་གི་ལམ་གྱི་རྟེན་གཞིར་གྱུར་པའི་ཆུང་ངུ་དང་ཐུན་མོང་བའི་
ཆོས་སྐོར་ཡིན་པས། སེམས་ཅན་དང་བོའི་ལས་ཅན་རྣམས། །དམ་
པའི་དོན་ལ་འཇུག་པ་ལ། ། ཐབས་འདི་རྫོགས་པའི་སངས་རྒྱས་་་་་
ཀྱིས། །སྐས་ཀྱི་རིམ་པ་ལྟ་བུར་གསུངས། །ཞེས་དང་། གལ་ཏེ་སྐྱེས་བུ་
ཆུང་འབྲིང་གི་ཆོས་སྐོར་རྣམས་སྐྱེས་བུ་ཆེན་པོའི་སྔོན་འགྲོ་ཡིན་ན་
སྐྱེས་བུ་ཆེན་པོའི་ལམ་རིམ་དུ་བྱས་པས་ཆོག་མོད། ཆུང་འབྲིང་དང་
ཐུན་མོང་བའི་ལམ་རིམ་ཞེས་ཐ་སྙད་བྱ་ཅི་དགོས་ཞེ་ན་ཞེས་གསུངས་
པས་སྐབས་འདིར་འཆད་པའི་ཡུལ་ནི་སྐྱེས་བུ་ཆེན་པོའི་གདུལ་བྱ་ཡིན་
ལ། དེ་ལ་སྔོན་འགྲོའི་ཚུལ་དུ་སྐྱེས་བུ་ཆུང་ངུ་བསྟན་པ་ཡིན་པས་ན་
སེམས་བསྐྱེད་ཀྱི་རྩིས་ཟིན་པར་སྐྱོན་མེད་པར་མ་ཟད་ཤིན་ཏུ་ལེགས་



ལམ་ཁྲིད་འཇམ་དཔལ་ཞལ་ལུང་བཞུགས་སོ།་ ། 15
པའོ། ། ཁྱད་པར་བདག་གི་བླ་མ་དམ་པ་འཁྲིད་གཞུང་བདུད་ རྩི་་་
གསེར་ཞུན་ལ་གཞི་མཛད། ལམ་གྱི་རིམ་པ་གཉིས་ནས་ཁ་བསྐངས་
ཏེ་གནང་བས་དེར་སྐྱབས་སེམས་ཀྱི་གསལ་ཁ་ཡོད་དོ། །གཞུང་ཆེན་
མོ་རྣམས་སུ་འདིའི་སྐབས་སྐྱབས་སེམས་བྱེད་པའི་གསལ་ཁ་མ་བྱུང་
བས་རང་གིས་ཉམས་འཁྲིད་ཞུ་མ་མྱོང་བའི་དབང་གིས་གསུང་རྒྱུན་
དང་ཕྱག་ལེན་མཐོང་ཐོས་མེད་པའི་རྩལ་བཤད་མཁན་པོ་རྣམས་ཡུས་
པའང་ཐུགས་མེད་དོ། ། དེས་ན་ཐོག་མར་སྐྱབས་སུ་འགྲོ་བ་་་་་་
བསྔགས་འོས་བསྔགས་བསྟོད་ལས། ཁྱོད་ཀྱི་གང་ལས་འགྲོ་བ་དག།
མ་དྲངས་ རྒུད་པ་དེ་གང་མཆིས། ། གང་དང་འཇིག་རྟེན་མ་སྤྲད་
པའི། ། ཕུན་ཚོགས་དེ་ཡང་གང་ཞིག་མཆིས། །ཞེས་སངས་རྒྱས་ཀྱི་
མཐུ་ལས་མ་བྱུང་བའི་རྒྱུ་གཞན་གྱིས་འགྲོ་བ་རྣམས་སྲིད་ཞིའི་རྒུད་པ་
ལས་ཐར་བ་དང་། གནས་སྐབས་དང་མཐར་ཐུག་གི་བདེ་བ་ལ་ལོངས་
སྤྱོད་དུ་ཡོད་པ་ནི་ཅུང་ཟད་ཙམ་ཡང་མེད་ཅིང་། ཡོན་ཏན་ཁྱད་པར་
ཅན་དང་ལྡན་པའི་སངས་རྒྱས་དེ་ཉིད་དམ་པའི་ཆོས་འགོག་པ་དང་
ལམ་གྱི་བདེན་པ་ལས་བྱུང་ལ། དེ་ཚུལ་བཞིན་དུ་སྒྲུབ་པར་བྱེད་པ་
ཡང་སློབ་པ་དང་མི་སློབ་པའི་དགེ་འདུན་རྣམས་ལ་རག་ལས་པའི་
ཕྱིར་ན་སྐྱབས་ཡུལ་དམ་པ་དེ་རྣམས་ལ་བདག་དུས་དེང་ནས་བཟུང་
སྟེ་སངས་རྒྱས་མ་ཐོབ་ཀྱི་བར་དུ་མགོན་སྐྱབས་དང་དཔུང་གཉེན་ཞུ་
སྙམ་པའི་དད་པ་ལྷང་ལྷང་བ་ཞིག་སྔོན་དུ་བཏང་ལ་སྐྱབས་མགོན་དེ་
རྣམས་དགྱེས་པའི་ཚུལ་གྱིས་བདག་གི་མགོན་སྐྱབས་སུ་མངོན་སུམ་དུ་



16 ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
བྱོན་ཡོད་སྙམ་པའི་མོས་པ་དུང་དུང་བ་ཞིག་བྱས་པའི་མཐུས་སྐྱབས་
གནས་དེ་དག་མཁྱེན་བརྩེ་ནུས་གསུམ་གྱི་ཡོན་ཏན་ཁྱད་པར་ཅན་
མངའ་བས་བྱ་ནམ་མཁའ་ལ་འཕུར་བ་ལྟར་གདུལ་བྱ་རྗེས་སུ་འཛིན་
པའི་དོན་དུ་འབྱོན་པ་རྟེན་འབྲེལ་གྱི་ཆོས་ཉིད་ཡིན་པས། གང་ཞིག་
མོས་པ་གཙོར་བྱེད་པ། །དེ་ཡི་མདུན་དུ་ཐུབ་པ་བཞུགས། །ཞེས་མོས་
ངོ་ཙམ་མ་ཡིན་པའི་དོན་དང་མཐུན་པ་ཞིག་ངེས་པར་འོང་གསུངས།
གསང་སྔགས་ཀྱི་འཁྲིད་གཞུང་རྣམས་ལྟར་དམིགས་སྐོར་སྤྲོས་པ་ཅན་
མི་མཛད་མོད། མདོ་ལུགས་དང་འབྲེལ་བའི་ཉམས་སུ་ལེན་ཚུལ་
འདི་ཙམ་ཞིག་མེད་པར་སྐྱབས་འགྲོའི་ཚིག་མང་དུ་བརྗོད་པ་ངག་
འཆལ་གྱི་སྒོ་ཁེགས་པ་ཙམ་དུ་ཟད་དོ། །དེ་ལྟར་སྐྱབས་ཡུལ་ངོས་་
བཟུང་བ་དེ་ལ་སྐྱབས་སུ་འགྲོ་བའི་མཁན་པོ་རང་ཉིད་ཀྱིས་ཇི་ལྟར་
སྐྱབས་སུ་འགྲོ་ན། ལས་དང་ཉོན་མོངས་པའི་དབང་གིས་མཐའ་
མེད་ཅིང་གཏིང་ཟབ་པའི་འཁོར་བ་སྡུག་བསྔལ་གྱི་རྒྱ་མཚོ་ཆེན་པོ་
འདིར་ཆུད་ནས་སྡུག་བསྔལ་གསུམ་གྱིས་མནར་བའི་ཚུལ་ལ་དགྲ་མི་ཤ་
བོས་ ད་ ལྟ་ རང་ གསོད་ དུ་ ཆ་ བ་ ཙམ་ གྱི་ འཇིགས་ སྐྲག་ དང་།
འཇིགས་པ་དེ་ལས་སྐྱོབ་པའི་ནུས་པ་དཀོན་མཆོག་གསུམ་ལ་ཡོད་པར་
ཤེས་ནས་དད་པ་དང་ཡོན་ཏན་ཁྱད་པར་ཅན་དེ་རང་རྒྱུད་ལ་མངོན་
དུ་བྱ་འདོད་པ་དང་། སྐྱིད་སྡུག་ལེགས་ཉེས་ཅི་བྱུང་ཡང་ཁྱེད་ཤེས་
སྙམ་པའི་ཡིད་ཆེས་ཀྱི་བློ་ལིངས་བསྒྱུར་དང་། སེམས་ཅན་རྣམས་ལ་
དམིགས་པའི་སྙིང་རྗེའི་དབང་གིས། འདི་རྣམས་སྡུག་བསྔལ་ལས་



ལམ་ཁྲིད་འཇམ་དཔལ་ཞལ་ལུང་བཞུགས་སོ། ། 17
སྒྲོལ་བའི་ནུས་པ་རང་ལ་མེད་ཀྱང་དཀོན་མཆོག་ལ་གསོལ་བ་བཏབ་
སྟེ་རྒྱབ་རྟེན་བཅོལ་ནགླེཡོད་པར་ངེས་པ་རྣམས་ཀྱི་སྒོ་ནས་འདི་ལྟར་
བརྗོད་དགོས་པས། བདག་དང་འགྲོ་བ་ནམ་མཁའི་མཐའ་དང་
མཉམ་པའི་སེམས་ཅན་ཐམས་ཅད་དུས་འདི་ནས་བཟུང་སྟེ་བྱང་ཆུབ་
སྙིང་བོ་ལ་མཆིས་ཀྱི་བར་དུ་དཔལ་ལྡན་བླ་མ་དམ་པ་རྣམས་ལ་སྐྱབས་
སུ་མཆིའོ། །སངས་རྒྱས་བཅོམ་ལྡན་འདས་རྣམས་ལ་སྐྱབས་སུ་་་་་
མཆིའོ། །དམ་པའི་ཆོས་རྣམས་ལ་སྐྱབས་སུ་མཆིའོ། །འཕགས་པའི་
དགེ་འདུན་རྣམས་ལ་སྐྱབས་སུ་མཆིའོ། །ཞེས་པ་འཕྲེང་བ་ལྟ་བུར་
བརྩིས་ཏེ་ཉུང་མཐའ་ཉེར་གཅིག་ནས་མང་མཐའ་སུམ་བརྒྱ་ཙམ་དུ་
བརྗོད་པ་ནི་ཐུན་ཆེ་ཆུང་འཚམ་པ་ཡིན། ཐོག་མ་ནས་དགེ་སྦྱོར་ལ་
འཇུག་མདོག་བྱེད་པ་དེ་ཉམས་ལེན་བྱེད་མི་ཤེས་པའི་རྟགས་ཡིན་པས།
ཇི་སྐད་དུ། དེ་ཡང་དང་བོ་ཡུན་རིངས་ན་བྱིང་རྒོད་ཀྱི་དབང་དུ་
འགྲོ་སླ་ཞིང་། དེ་ལ་གོམས་ན་བློ་འཆོས་དཀའ་བས་ཐུན་ཆུང་ལ་
གྲངས་མང་ཁར་བྱ། སྒོམ་འདོད་པའི་འཕྲོ་ལ་བཅད་ཀྱིན་བྱས་ན་ཕྱི་མ་
རེས་ཀྱང་འཇུག་སྙིང་འདོད། གཞན་དུ་ན་མལ་མཐོང་བའི་ཚེ་སྐྱུག་
ལོག་ལོག་འོང་ཞེས་ཐོག་མ་ནས་སྣ་བརྡབས་པའི་ཆོས་དྲེད་དུ་མ་སོང་
བ་གལ་ཆེའོ། ། སྐྱབས་འགྲོའི་ཉམས་ལེན་ཟིན་པའི་མཇུག་ཏུ། བླ་
མ་དང་དཀོན་མཆོག་རིན་པོ་ཆེ་རྣམ་པ་གསུམ་ལ་སྐྱབས་སུ་མཆིའོ། །
ཁྱེད་རྣམས་ཀྱིས་བདག་གི་རྒྱུད་བྱིན་གྱིས་རློབ་ཏུ་གསོལ། །ཁྱད་པར་
དུ་ཡང་སྐྱེས་བུ་གསུམ་གྱི་ལམ་གྱི་རིམ་པ་མྱུར་དུ་རྒྱུད་ལ་སྐྱེ་བར་བྱིན་



18 ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
གྱིས་རློབ་ཏུ་གསོལ། ཞེས་ལན་བདུན་ནམ་ཉེར་གཅིག་སོགས་་་་
སྐབས་དང་སྦྱར་བ་གདུང་ཤུགས་དྲག་པོའི་སྒོ་ནས་བརྗོད་དོ། །འདི་
ནི་ཞིང་ཁྱད་པར་ཅན་དཀོན་མཆོག་གསུམ་ལ་གསོལ་བ་བཏབ་པའི་
མཐུས་འོག་ནས་འབྱུང་བའི་དམིགས་སྐོར་རྣམས་རྒྱུད་ལ་སྐྱེ་བའི་་་
དགོས་པ་ཁྱད་པར་ཅན་ཡོད་པས། ཇི་སྐད་དུ། བཟུང་ན་ཚིག་མི་
ཟིན། བསམས་ན་དོན་མི་གོ བསྒོམས་ན་རྒྱུད་ལ་མི་སྐྱེ་བའི་བློ་
མཐུ་ཤིན་ཏུ་ཆུང་བའི་དུས་སུ་ཞིང་གི་མཐུ་ལ་བརྟེན་པ་ནི་མན་ངག་
ཡིན་ནོ། །ཞེས་ཐོག་མར་སྐྱབས་འགྲོ་དགོས་པའི་ཤེས་བྱེད་ཤིན་ཏུ་ཆེ་
ཞིང་། འདི་ནས་བཟུང་སྟེ་སྐྱབས་འགྲོའི་བསླབ་བྱ་མདོར་བསྡུས་
ཙམ་ལ་བསླབ་དགོས་པའི་ཕྱིར་མཆོད་པའི་སྒོ་ནས་ཚོགས་གསོག་པ་
ཡང་ཤུགས་ཀྱིས་ཐོན་ནོ། །འུར་རྡོ་གཅིག་གིས་བྱ་བརྒྱ་དུས་གཅིག་ཏུ་
འདེད་པ་ལྟར་ཐོག་མར་སྐྱབས་སུ་སོང་སྟེ་གསོལ་བ་བཏབ་པས་ཞིང་
ཁྱད་པར་ཅན་གྱི་མཐུས་ལམ་རྣམས་རྒྱུད་ལ་སྐྱེ་བ་ཡིན་གྱི། དམིགས་
སྐོར་ཚན་པ་རེ་རེ་བཞིན་གྱི་མཇུག་ཏུ་གསོལ་འདེབས་ཀྱི་ཚིག་བརྗོད་
དགོས་པ་ནི་མིན་ནོ། ། སེམས་བསྐྱེད་པ་ནི། བདག་གིས་སེམས་
ཅན་ཐམས་ཅད་ཀྱི་དོན་དུ་རྫོགས་པའི་སངས་རྒྱས་ཀྱི་གོ་འཕང་ཐོབ་
པར་བྱ། དེའི་ཆེད་དུ་སྐྱེས་བུ་གསུམ་གྱི་ལམ་གྱི་རིམ་པ་རྣམས་ཉམས་སུ་
བླང་བར་བགྱིའོ། ། ཞེས་པའི་དོན་ཡིད་ལ་དྲན་བཞིན་པའི་ངང་ནས་
ཚིག་ངག་ཏུ་ལན་གསུམ་མམ་བདུན་གང་ཡང་རུང་བ་བརྗོད་དེ་སེམས་
བསྐྱེད་པས་འོག་ནས་འབྱུང་བའི་དགེ་བ་མཐའ་དག་སངས་རྒྱས་་་



ལམ་ཁྲིད་འཇམ་དཔལ་ཞལ་ལུང་བཞུགས་སོ། ། 19
འཐོབ་པའི་རྒྱུར་འགྱུར་བའི་དགོས་པ་ཁྱད་པར་ཅན་ཡོད་པ་ཡིན་
ནོ། །
གཉིས་པ་དངོས་གཞི་ལམ་གྱི་རྩ་བ་བཤེས་གཉེན་བསྟེན་པའི་
ཚུལ་དངོས་ནི། མདོ་སྡེ་རྒྱན་ལས། བཤེས་གཉེན་དུལ་བ་ཞི་བ་
ཉེར་ཞི་བ། །ཡོན་ཏན་ལྷག་པ་བརྩོན་བཅས་ལུང་གིས་ཕྱུག། དེ་
ཉིད་རབ་ཏུ་རྟོགས་ལ་སྨྲ་མཁས་ལྡན། །བརྩེ་བའི་བདག་ཉིད་སྐྱོ་བ་
སྤངས་ལ་བསྟེན། ། ཞེས་བསྟེན་བྱ་དགེ་བའི་བཤེས་གཉེན་དེ་ཉིད་
ཀྱང་ལྷག་པའི་བསླབ་པ་གསུམ་གྱི་སྒོ་ནས་རྒྱུད་ལེགས་པར་དུལ་ཞིང༌།
མང་དུ་ཐོས་པ་ལུང་གི་ཡོན་ཏན། དེ་ཁོ་ན་ཉིད་རྟོགས་པའི་ཤེས་
རབ་ཀྱི་བསླབ་པ་ཁྱད་པར་བ། སློབ་མ་རྣམས་ལས་ཆེས་ལྷག་པའི་
ཡོན་ཏན་ཁྱད་པར་འཕགས་པ། ལུང་དོན་རིགས་པས་འབྱེད་ནུས་
པའི་རྣམ་དཔྱོད་ཀྱིས་གདུལ་བྱའི་རྣ་བར་སྙན་ཞིང་ཡང་དག་པའི་ལམ་
ལ་བཀྲི་བར་མཁས་པ། རྙེད་བཀུར་སོགས་ལ་བལྟོས་པ་མེད་པར་
འགྲོ་བ་ཉམ་ཐག་པ་ལ་བརྩེ་བའི་སྙིང་རྗེ་ཅན། གཞན་གྱི་དོན་སྒྲུབ་
པ་ལ་རྩོལ་བ་དང་ལྡན་པའི་བརྩོན་འགྲུས། ཡང་ཡང་འཆད་པ་ལ་སྐྱོ་
ངལ་མེད་པའི་དཀའ་སྤྱད་ཁུར་དུ་བཟོད་པའི་ཡོན་ཏན་རྣམས་མངའ་
བའི་བླ་མ་དམ་པ་དེས་དམ་པའི་ཆོས་སྟོན་པའི་སྣོད་དུ་གྱུར་པའི་་
གདུལ་བྱ་ནི་བཞི་བརྒྱ་བར། གཟུར་གནས་བློ་ལྡན་དོན་གཉེར་་་་
བ། །ཉན་པོ་སྣོད་ཅེས་བྱ་བར་བཤད། ། སྨྲ་བོ་ཡོན་ཏན་རྣམ་གཞན་
དུ། ། མི་འགྱུར་ཉན་པ་བོ་ལའང་མིན། །ཞེས་རང་ཕྱོགས་ལ་ཆགས་



20 ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
ཤིང་གཞན་ཕྱོགས་ལ་ཞེ་སྡང་བའི་ཕྱོགས་ལྷུང་དང་བྲལ་ཞིང་། ཉེས་
བཤད་དང་ལེགས་བཤད་ཀྱི་བླང་དོར་འབྱེད་ནུས་པའི་བློ་གྲོས་ཅན།
དམ་པའི་ཆོས་ལ་དོན་གཉེར་ཆེན་པོ་དང་ལྡན་པ། ཆོས་སྨྲ་བ་ལ་
གུས་ཤིང་ཡིད་ལེགས་པར་གཏོད་པ་སྟེ་ཡོན་ཏན་ལྔ་དང་ལྡན་པའི་
སློབ་མ་ཞིག་དགོས་ལ་དེ་ལྟ་བུའི་སློབ་དཔོན་དང་ སློབ་མ་ཟུང་དུ་་
འབྲེལ་ན་གཤོག་པ་གཉིས་ལྡན་གྱི་བྱ་མཁའ་ལ་འཕུར་བ་ལ་ཚེགས་
མེད་པ་བཞིན་རྣམ་གྲོལ་སྒྲུབ་པ་ལ་དེ་ཙམ་གྱི་དཀའ་བ་མིན་པས་་
མཚན་ཉིད་དེ་ལྡན་གྱི་སློབ་མ་དེས་ཀྱང་བཤེས་གཉེན་བསྟེན་པའི་ཚུལ་
ལ་བསམ་པས་བསྟེན་པའི་ཚུལ་དང༌། སྦྱོར་བས་བསྟེན་པའི་ཚུལ་
གཉིས། དང་བོ་ནི་དཀོན་མཆོག་ཏ་ལའི་གཟུངས་ལས། དད་པ་
སྔོན་འགྲོ་མ་ལྟར་བསྐྱེད་པ་སྟེ། ། ཡོན་ཏན་ཐམས་ཅད་བསྲུང་ཞིང་
འཕེལ་བར་བྱེད། །དོགས་པ་སེལ་ཞིང་ཆུ་བོ་རྣམས་ལས་སྒྲོལ། །དད་
པ་བདེ་ལེགས་གྲོང་ཁྱེར་མཚོན་བྱེད་ཡིན། །དད་པ་རྙོག་པ་མེད་ཅིང་
སེམས་དང་བྱེད། །ང་རྒྱལ་སྤོང་ཞིང་གུས་པའི་རྩ་བ་ཡིན། །དད་པ་
ནོར་དང་གཏེར་དང་རྐང་བའི་མཆོག། ལག་པ་བཞིན་དུ་དགེ་སྡུད་
རྩ་བ་ཡིན། །ཞེས་གསུངས་པ་ལྟར་དགེ་བའི་བཤེས་གཉེན་ལ་མི་ཕྱེད་
པའི་དད་པ་ཞིག་ངེས་པར་སྔོན་དུ་འགྲོ་བ་གལ་ཆེ། དེ་ལ་ཡང་བཤེས་
གཉེན་དེ་སྐྱོན་ཀུན་ཟད་ཡོན་ཏན་ཀུན་ལྡན་ཞིག་ཏུ་མཐོང་དགོས་པ་
ལ། རྩོད་ལྡན་དབང་གིས་བླ་མ་སྐྱོན་དང་ཡོན་ཏན་འདྲེས། ཞེས་་
འོ་སྐོལ་ལས་མ་དག་པའི་གདུལ་བྱ་རྣམས་ཀྱི་སྣང་བ་ལ་སྐྱོན་ཡོན་་་



ལམ་ཁྲིད་འཇམ་དཔལ་ཞལ་ལུང་བཞུགས་སོ། ། 21 །
འདྲེས་མར་འོང་བས་ཐོག་མར་སྐྱོན་རྟོག་གི་བློ་དེ་དགག་དགོས། དེ་
ཁེགས་ན་ཡོན་ཏན་ཀུན་དང་ལྡན་པ་ཞིག་ཤུགས་ཀྱིས་འོང་བ་ལས་
འོས་མེད། སྐྱོན་རྟོག་གི་བློ་སེལ་བ་ལ་ཡང་དཔེར་ན་སྨན་པ་མཁས་
པས་སྨན་ནུས་པ་ཅན་བཏང་བའི་ཚེ་ནད་བག་ལ་ཞ་བ་རྣམས་ཀྱང་
བསླང་སྟེ་ནད་ཟུག་ཅུང་ཟད་བསྐྱེད་ནས་ཞི་འགྲོ་བ་ལྟར་ཐོག་མར་བླ་
མ་དེའི་མཛད་པ་སྐྱོན་ལྟར་སྣང་བ་རྣམས་ཀྱང་ཆེད་དུ་གཉེར་ནས་
གསལ་འདེབས་དགོས་པ་ནི། དགྲ་གཉེན་བར་མའི་འགྲོ་བ་སྔར་
ནས་རང་ཉིད་ལ་རྒྱུས་ཡོད་པ་ཞིག་གི་སྤྱོད་ཚུལ་རྣམས་ཆེད་དུ་མ་་
བརྟགས་པའི་ཚེ་ལམ་མེ་ཞིག་ལས་མི་འབྱུང་ཞིང་། དེ་ལ་བརྟེན་
པའི་ དུག་ གསུམ་ གྱི་ རྟོག་ པ་ རྣམས་ ཀྱང་ མངོན་ གྱུར་ དུ་ མི་ སྐྱེ་ ལ།
དེའི་སྣང་ཚུལ་ལ་རྟོག་པ་འོག་འགྱུའི་ཚུལ་གྱིས་དཔྱད་པ་ན་དེ་དག་གི་
བྱ་བྱེད་བཟང་ངན་རྣམས་སྔར་འདས་ཟིན་པ་མ་ཡིན་པའི་ད་ལྟ་བྱེད་
བཞིན་པ་ལྟ་བུའི་སྣང་བ་འཆར་ཞིང་། དེ་ལ་བརྟེན་པའི་དགའ་
སྡུག་གི་རྟོག་པ་ལྷན་སྐྱེས་སུ་འཆར་བ་བཞིན། ག་རེ་བདག་གི་་༌་
དཔལ་ལྡན་བླ་མ་དམ་པ་དེའི་སྐུའི་དབྱིབས་གསུང་གི་གདངས་ཐུགས་
དཀྱེལ་ཆེ་ཆུང་། མདོར་ན་འབྱོན་བཞུད་ན་བཟའ་བཞེས་ཚུལ་་་
སོགས་ཕྲ་མོ་རྣམས་ཀྱིས་མཐའ་རྟེན་པའི་མཛད་པ་བཟང་ངན་འབྲིང་
གསུམ་ཅི་འདྲ་ཞིག་ཡོད་པ་ཐམས་ཅད་ཡང་ཡང་གསལ་གདབ་ཅིང་
རང་བབས་སུ་འཆར་བཅུག་པ་ན་སྣང་ཚུལ་ལེགས་ཉེས་མངོན་སུམ་དུ་
ད་ལྟ་མཛད་པ་ལྟར་ལྷང་ལྷང་གིས་འཆར་བས་དེ་མ་བྱུང་གི་བར་དུ་



22 ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
བསམ། དེ་ནས་འདི་ལྟར་སྣང་བ་དེ་བླ་མ་ལ་སྐྱོན་ཡོད་ནས་སྣང་བ་
ཡིན་ནམ་མེད་བཞིན་དུ་སྣང་བ་གང་ཡིན་སྙམ་པའི་ཐེ་ཚོམ་ཞིག་ཤར་
བྱུང་བ་ན། བླ་མ་དམ་པ་འདི་ཉིད་ལ་ཉེས་པའི་སྐྱོན་དེ་འདྲ་ག་ལ་
མངའ། རང་ཉིད་ཚེ་རབས་ཐོག་མ་མེད་པ་ནས་ལས་ཉོན་གྱི་སྒྲིབ་
པས་ཧ་ཅང་སྦགས་ཆེ་བའི་མཐུས་མེད་བཞིན་དུ་སྣང་བར་འདུག
དབང་ཤེས་འཁྲུལ་བའི་ངོར་ཤིན་ཏུ་དཀར་བའི་གངས་རི་སྔོན་པོར་
འཆར་བ་དང་། མཁྲིས་པའི་ནད་ཀྱིས་གཙེས་པའི་མིག་ཤེས་ཀྱིས་
དུང་སེར་བོར་མཐོང་བ་དང་ཁྱད་པར་ག་ལ་ཡོད། རང་རེ་དུག་
གསུམ་གྱི་གཞན་དབང་ཁོ་ནར་གྱུར་པའི་འགྲོ་བ་རྣམས་དང་རིགས་
མཐུན་པའི་ཚུལ་གྱིས་དོན་མཛད་པ་ལ་མ་དག་པའི་སྣང་ཚུལ་དེ་འདྲ་
ཆེད་དུ་གཉེར་ནས་མ་བསྟན་པའི་ངེས་པ་ཅི་ཡོད་སྙམ་དུ་ཡང་ཡང་
བསམ། དེ་ཡང་བླུན་སྒོམ་མོས་པ་ཙམ་གྱི་སྒོམ་གྱིས་རྐྱེན་མི་ཐེག་
པས་དཔེ་དང་གཏན་ཚིགས་ལས་ངེས་པ་རྙེད་དགོས་པའི་ཕྱིར་ཡང་
དག་པར་རྫོགས་པའི་སངས་རྒྱས་སྐྱོན་ཀུན་ཟད་ཡོན་ཏན་ཐམས་ཅད་
དང་ལྡན་པ་དེ་ལའང་ལེགས་སྐར་དང་ལྷས་བྱིན་དང་མུ་སྟེགས་བྱེད་
ལ་སོགས་པ་རྣམས་ཀྱིས་སྐྱོན་དང་ཉེས་པའི་གོང་བུར་མཐོང་ཞིང་།
འཕགས་པ་ཐོགས་མེད་ཀྱིས་རྗེ་བཙུན་བྱམས་པ་ཁྱི་མོ་ཁོག་སྨད་འབུས་
གཡེངས་པར་གཟིགས་པ་དང༌། སློབ་དཔོན་སངས་རྒྱས་ཡེ་ཤེས་
ཞབས་ཀྱིས་སློབ་དཔོན་འཇམ་དཔལ་བཤེས་གཉེན་ཁྱིམ་བཙུན་རྒད་
པོ་ཆོས་གོས་ཀྱིས་ཐོད་བྱས་ནས་རྨོ་རྨོད་ཅིང་རོལ་ནང་གི་སེམས་ཅན་



ལམ་ཁྲིད་འཇམ་དཔལ་ཞལ་ལུང་བཞུགས་སོ། ། 23
མང་བོ་ཆུ་ནང་དུ་འཚོད་པ། ནཱ་རོ་བས་ཏེ་ལོ་བ་ཉ་གསོན་སྲེག་བྱེད་
པ། དགེ་ཚུལ་ཚེམ་བུ་བས་རྡོ་རྗེ་ཕག་མོ་མཛེ་མོར་མཐོང་བ་དང་།
ཡབ་སྲས་མཇལ་བའི་མདོ་ལས་དེ་བཞིན་གཤེགས་པས་བདུད་དུ་སྤྲུལ་
ནས་སེམས་ཅན་གྱི་དོན་མཛད་པར་ཡང་བཤད་པས་རྒྱུ་མཚན་དེ་དག་
དང་རང་གི་མཐོང་ཚུལ་ལ་ཁྱད་པར་མེད་སྙམ་དུ་བསམས་པ་ན་དེའི་
གོང་དུ་བླ་མའི་མཛད་པ་རྣམས་ལ་ཡིད་མི་བདེ་བའི་ནག་ཡོ་རེ་བའི་
རྣམ་པ་འདྲ་བ་ཞིག་ཡོད་པ་དེ་དཔྱད་སྒོམ་གྱི་ཉམས་ལེན་འདི་དག་ལ་
བརྟེན་ནས་མུན་པའི་ཁུང་བུར་ཉི་མའི་ཟེར་ཞུགས་པ་བཞིན་དུ་བླ་མ་
དེ་སྐྱོན་དང་བྲལ་བའི་གསལ་སིང་ངེ་བའི་རྣམ་པར་འཆར་གསུངས་པ་
ནི་བསྒོམས་ན་ངེས་པར་ལས་དང་བོ་བ་ལའང་ཉམས་སུ་མྱོང་ངེས་སུ་
གདའ། དེ་ལྟར་ངེས་པའི་དོན་དུ་བླ་མ་དེ་སྐྱོན་དང་མི་ལྡན་པར་
ཡིད་ཆེས་རྙེད་པས་ཡོན་ཏན་ཀུན་ཚང་དུ་ཤུགས་ལ་རྟོགས་ནའང་རང་
གི་བློ་ཤུགས་གང་དྲག་པ་དེའི་ནུས་པས་དེའི་འགལ་ཟླར་གྱུར་པའི་
སྐྱོན་ ཡོན་ མཐའ་ དགུ་ ཟིལ་ གྱིས་ ནོན་ འགྲོ་ བ་ ཆོས་ ཉིད་ ཡིན་ ཏེ།
བཤེས་གཉེན་དེ་ལ་མཁས་པ་བཙུན་པ་གྲུབ་པ་བཟང་བ་སོགས་ཐ་ན་
དངོས་པོ་ལ་ཞེན་ཆགས་ཆུང་བ་ཀློག་བཟང་བ་ལྟ་བུའི་ཡོན་ཏན་སྣ་རེ་
ཡོད་ནའང་ཡོན་ཏན་ཁྱད་པར་ཅན་འདི་དང་འདི་འདྲ་བ་མངའ་སྙམ་
པའི་བློ་ཤུགས་དྲག་པོས་ཡང་ཡང་བསམས་ན་སེར་སྣའི་དངོས་འཛིན་
ཆེ་བའམ་ཐོས་པ་ཉུང་བ་སོགས་སྐྱོན་ཀྱི་རིགས་ཡོད་ཚེ་མནན་ཏེ་མི་
མངོན་པ་ལྟ་བུར་འགྲོ་བ་ནི་གནམ་སྟོང་གི་དུས་སུ་ཟླ་བ་མཁའ་ལ་ཤར་



24 ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
ཡང་ཉི་མའི་འོད་ཀྱིས་བལྟར་མི་མངོན་པ་དང་མཚུངས་པས་སྐྱོན་གྱི་
ཆ་ཕྲ་མོ་ཡང་དགག་གང་ཐུབ་དང་ཡོན་ཏན་ཆུང་ངུ་ལ་ཡང་དད་པ་ཅི་
འཕེལ་དུ་བྱ་བ་ནི་རང་ལ་ལེགས་ཚོགས་དངོས་གྲུབ་ཐམས་ཅད་ཀྱི་རྩ་
བར་ཡོད་པས་གནད་ཤིན་ཏུ་ཆེ། དེ་ལྟར་མི་འཕྲོགས་པའི་དད་པ་
ཁྱད་པར་ཅན་ནི་རང་ཉིད་ལ་དངོས་སུ་བཀའ་དྲིན་གྱིས་ཕན་པར་
གྱུར་པ་མིན་ནའང་སྙན་པའི་གྲགས་པ་ཐོས་པ་ཙམ་ལ་ཡང་འབྱུང་
མོད། གུས་པ་ཆེན་པོ་སྐྱེད་པར་བྱེད་པ་ལ་བཀའ་དྲིན་རྗེས་སུ་དྲན་
པ་གལ་ཆེ་བས་སྐྱོན་དང་བྲལ་ཞིང་ཡོན་ཏན་མ་ལུས་པ་དང་ལྡན་པའི་
བདག་ཉིད་ཅན་སངས་རྒྱས་གངྒཱའི་ཀླུང་གི་བྱེ་མ་སྙེད་ཀྱི་གྲངས་དང་
མཉམ་པ་ཡོད་ནའང་རང་ཉིད་སྐལ་བ་དམན་པས་དེ་དག་ལས་བཀའ་
དྲིན་ནོད་ས་མེད་ལ། བདག་གི་བླ་མ་དམ་པ་འདིས་དམུ་རྒོད་་་་
གདུལ་དཀའ་བའི་འགྲོ་བ་རྣམས་འདྲེན་པའི་སླད་དུ་དུས་གསུམ་བདེ་
གཤེགས་ཀུན་གྱི་རང་གཟུགས་ཐ་མལ་བའི་རྣམ་པར་སྤྲུལ་ནས་བྱོན་
པས་སྐྱོན་ཟད་ཅིང་ཡོན་ཏན་དང་ལྡན་པའི་ཆ་ནས་སངས་རྒྱས་རྣམས་
དང་ཁྱད་པར་མ་མཆིས་ཀྱང་། རང་ངོས་ནས་སངས་རྒྱས་ལས་ཀྱང་
ལྷག་སྟེ། སྤྱིར་སངས་རྒྱས་རྣམས་ཆོས་སྐུ་བདེ་བ་ཆེན་པོའི་ངང་ལས་
གཡོ་བ་མེད་བཞིན་དུ་བྱང་སེམས་འཕགས་པ་གདུལ་བྱ་ཐུན་མོང་མ་
ཡིན་པ་རྣམས་ཀྱི་དོན་དུ་ལོངས་སྤྱོད་རྫོགས་པའི་སྐུའི་རྣམ་པར་སྟོན།
སྐུ་དེ་ཉིད་ཉན་རང་དང་སོ་སོ་སྐྱེ་བོ་རྣམས་ཀྱི་ཡུལ་དུ་མ་གྱུར་པས་
འཛམ་བུའི་གླིང་དུ་མཆོག་གི་སྤྲུལ་སྐུའི་ཚུལ་གྱིས་འགྲོ་བ་རྣམས་སྨིན་



ལམ་ཁྲིད་འཇམ་དཔལ་ཞལ་ལུང་བཞུགས་སོ། ། 25
གྲོལ་གྱི་ལམ་ལ་བཀོད། སངས་རྒྱས་དེ་རྣམས་ལ་ཉེ་རིང་ཡོད་པའི་
དབང་གིས་རང་རེ་རྣམས་ཆེད་དུ་གཉེར་ནས་ཡལ་བར་དོར་བ་མ་
ཡིན་ཡང་བྲག་ཕུག་ཁ་བྱང་བསྟན་ལ་ཉི་མ་མི་འཆར་བ་བཞིན་རང་
ཉིད་ལས་དང་སྐལ་བ་མེད་པའི་དབང་གིས་ སངས་རྒྱས་དེ་རྣམས་
དངོས་སུ་མཇལ་བ་དང་གསུང་གི་བདུད་རྩི་མྱང་བའི་སྣོད་དུ་མ་གྱུར་
པས་མཐའ་མེད་ཀྱི་འཁོར་བ་འདིར་འཁོར་ཏེ་སྡུག་བསྔལ་མྱོང་བཞིན་
པ་འདིར་ཟད། ད་རེས་མི་ལུས་ཐོབ་པའི་དུས་འདིར་བཤེས་གཉེན་
དམ་པ་འདི་རྣམས་དང་མ་མཇལ་ན་དཀོན་མཆོག་གསུམ་གྱི་སྒྲ་ཙམ་
ཡང་མི་ཐོས་པའི་མི་ཁོམ་པའི་གནས་སུ་འཁྱམ་དགོས་པ་ལ། སངས་
རྒྱས་དངོས་སུ་མཇལ་ཡང་དེ་ཕན་ཆད་ལས་འགྲོ་རྒྱུ་མེད་པའི་ཟབ་པ་
དང་རྒྱ་ཆེ་བའི་ཆོས་ནི་དགེ་བའི་བཤེས་གཉེན་གྱིས་ལེགས་པར་བསྟན་
ཅིང་ཐོས། རང་གིས་ཉམས་སུ་ལེན་པར་ནུས་ན་ཐར་བ་དང་ཐམས་
ཅད་མཁྱེན་པ་འཐོབ་པར་ནི་ཐེ་མི་ཚོམ། ཚེ་འདིར་དགྲ་དང་ནད་
སོགས་ཀྱི་འཇིགས་པ་ལས་སྐྱོབ་ཅིང་ཟས་གོས་འབྱོར་བ་སྟེར་བར་བྱེད་
པ་ལ་ཡང་དྲིན་ཆེ་བར་བྱེད་ན་འཁོར་བ་སྤྱི་དང་བྱེ་བྲག་གི་སྡུག་བསྔལ་
སེལ་བ་དང་གཏན་གྱི་བདེ་བ་བླ་ན་མེད་པ་སྟེར་བར་མཛད་པའི་་
བཀའ་དྲིན་འདི་ནི་སྟོང་གསུམ་གསེར་གྱིས་བཀང་ཡང་གཞལ་བར་ག་
ལ་ནུས། རང་ངོས་ནས་དུས་གསུམ་གྱི་སངས་རྒྱས་ཐམས་ཅད་ལས་
བླ་མ་དམ་པ་བཀའ་དྲིན་ཆེ་ཞིང་ལྷག་པར་གདོན་མི་ཟ་སྙམ་པའི་གུས་
པ་དང་དད་པ་སྙིང་ཁོང་རུས་པའི་གཏིང་ནས་བསམ་ཞིང་། ལུས་



26 ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
ཀྱི་བ་སྤུ་གཡོ་བ་དང་མིག་ནས་མཆི་མ་མ་བྱུང་གི་བར་དུ་བསྒོམ། སྤྲོ་
བར་འདོད་ན་སྡོང་བོ་བཀོད་པ་ལས་འབྱུང་བའི། །འདི་ནི་བདག་གི་
དགེ་བཤེས་ཆོས་སྨྲ་བ། །ཞེས་སོགས་ཀྱི་ཚིགས་སུ་བཅད་པ་གདངས་
སྙན་པོས་གསལ་འདེབས་ཀྱི་ཚུལ་དུ་བྱེད་པར་གསུངས་སོ། །
གཉིས་ པ་ སྦྱོར་ བས་ བསྟེན་ཚུལ་ ནི་ བླ་ མ་ ལྔ་ བཅུ་ བ་ ལས།
འདིར་མང་སྨོས་པ་ཅི་ཞིག་དགོས། །བླ་མ་དགྱེས་བྱེད་གང་ཡིན་བྱ། །
མི་མཉེས་བྱེད་ཀུན་སྤང་བ་ནི། །དེ་དང་དེ་ལ་འབད་དེ་བརྟག །
ཅེས་བཤེས་གཉེན་དམ་པ་དེ་མཉེས་པ་རྣམས་བསྒྲུབ་ཅིང་མི་མཉེས་པ་
རྣམས་སྤང་བ་ཞིག་དགོས་པ་ཡིན་པས་སྔོན་བདག་ཅག་གི་སྟོན་པས་
ཚིགས་བཅད་གཅིག་ཐོས་པའི་དོན་དུ་སྐུ་ལུས་ལ་མར་མེ་སྟོང་བཙུགས་
པ། ལྕགས་གཟེར་སྟོང་བཏབ་པ། བུ་དང་བཙུན་མོ་མངའ་་་་
འབངས་ལོངས་སྤྱོད་ཐམས་ཅད་ཕུལ་བ། བྱང་ཆུབ་སེམས་དཔའ་
རྟག་ཏུ་ངུས་འཕགས་པ་ཆོས་འཕགས། ནཱ་རོས་ཏེ་ལོ། ཇོ་བོ་ཆེན་
པོས་བླ་མ་གསེར་གླིང་བ་ལ་བྱང་ཆུབ་ཀྱི་སེམས་ཞུ་བའི་དོན་དུ་རྒྱ་མཚོ་
ཆེན་པོར་དཀའ་བ་སྤྱད་པ། འབྲོམ་གྱིས་ཇོ་བོ། བསེས་འབྲོག་མི།
མི་ལས་མར་བ་བསྟེན་པ་སོགས་དམ་པ་གོང་མ་རྣམས་ཀྱི་རྣམ་པར་
ཐར་བ་ལ་ལུས་ལོངས་སྤྱོད་ཐམས་ཅད་ལ་བལྟོས་པ་མེད་པར་དཀའ་
བ་སྤྱད་པ་བསམ་གྱིས་མི་ཁྱབ། བླ་མ་དེ་ཟང་ཟིང་གི་དངོས་པོ་་
སོགས་ལ་གཟིགས་ པ་མིན་ནའང་། གནས་སྐབས་སུ་དེ་དག་ལ་
བལྟོས་པ་ལྟར་མཛད་པ་ནི་གདུལ་བྱ་ཚོགས་རྫོགས་པ་ལ་དགོངས་པ་



ལམ་ཁྲིད་འཇམ་དཔལ་ཞལ་ལུང་བཞུགས་སོ། །
27
ཡིན་པས། དེ་བྱིན་སངས་རྒྱས་ཐམས་ཅད་ལ། ། རྟག་ཏུ་ཕུལ་བ་
ཉིད་དུ་འགྱུར། །དེ་ཕུལ་བསོད་ནམས་ཚོགས་ཡིན་ཏེ། །ཚོགས་ལས་
དངོས་གྲུབ་མཆོག་ཏུ་འགྱུར། ། ཞེས་བསོད་ནམས་ཀྱི་ཚོགས་་་་
རླབས་པོ་ཆེ་བསྒྲུབ་པའི་སླད་དུ་རང་ཉིད་ཀྱི་གཅེས་ནོར་ཡོད་རྒུ་་་
མཐའ་དག་དབུལ་ཞིང༌། བྱ་བར་དཀའ་བའམ་བྱེད་དུ་མི་རུང་བ་
འདྲ་ཞིག་གིས་གསུང་ཡང་འདི་བདག་ལ་ཕན་པ་ཞིག་ཡོད་པར་གོར་
མ་ཆག་སྙམ་དུ་ཚམ་ཚོམ་མེད་པར་འཇུག་པའམ། ཡེ་ནས་མི་འགྲུབ་
ཅིང་མི་རུང་བ་ཞིག་འདུག་ན། རིགས་པ་ཡིས་ནི་མི་ནུས་ན། ། མི་
ནུས་དེ་ལ་ཚིག་གིས་སྦྱང་། །ཞེས་བཤད་སྦྱང་ལེགས་པར་བྱེད་པ་ཞིག་
དགོས་ཀྱི་ཇི་མི་སྙམ་པར་འཇོག་པ་ཡེ་མི་རུང་། གཙོ་བོ་ནི་སྒྲུབ་པའི་
མཆོད་པས་མཉེས་པར་གསུངས་པས་ཇི་ལྟར་བསྟན་པའི་ཆོས་རྣམས་
ཐོས་བསམ་སྒོམ་གསུམ་གྱིས་གཏན་ལ་འབེབས་དགོས་པར་གདའ།
དེ་ལྟར་ཚུལ་བཞིན་མ་བསྟེན་ན་ཉེས་པ་ཐམས་ཅད་ཀྱི་རྩ་བ་དང།
བསྟེན་ན་ལེགས་ཚོགས་ཐམས་ཅད་ཀྱི་འབྱུང་གནས་སུ་འགྱུར་བར་
སྡོང་བོ་བཀོད་པའི་མདོ་དང་ལག་ན་རྡོ་རྗེ་དབང་བསྐུར་བའི་རྒྱུད་ལ་
སོགས་པ་གསུང་རབ་དགོངས་འགྲེལ་དང་བཅས་པ་ལས་གསུངས་པ་
ལ་ངེས་ཤེས་རྙེད་ནས་ཚིག་ཙམ་དུ་མ་ལུས་པར་ལག་ཏུ་ལེན་པ་ཞིག་
དགོས་ནའང་རྟག་ཏུ་ངུ་ལྟར་ལུས་སྲོག་ལ་བལྟོས་པ་མེད་པར་གཏོང་
བ་སོགས་ནི་ལས་དང་བོ་བ་རྣམས་ཀྱིས་དངོས་སུ་སྒྲུབ་མི་ནུས་པས་
སྨོན་ལམ་གྱི་ཡུལ་དུ་བྱ་ཞིང་། སྒྲུབ་པར་ནུས་པ་རྣམས་ཀྱང་ཡུལ་དུས་



28
ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
གནས་སྐབས་དང་བསྟུན་ཏེ་ལག་ཏུ་བླང་བ་ལས་འཁྲིད་དམིགས་ཀྱི་
ལག་ལེན་ལ་ངེས་པར་སྦྱོར་མི་དགོས་པས་དེ་དག་གི་དོན་བསྡུས་ཏེ་
ཉམས་སུ་བླང་བ་ནི་བྱང་ཆུབ་ལམ་གྱི་རིམ་པའི་ས་བཅད་དུ། སྐྱོང་
ཚུལ་མདོར་བསྡུས་ཏེ་བསྟན་པ་ཞེས་པའི་སྐབས་ཀྱི་དོན་ཡིན་པས་སྦྱོར་
བའི་ཉམས་ལེན་དངོས་གཞི་ལ་ངོས་འཛིན་དགོས་ཤིང་། འཁྲིད་
གཞུང་རྙིང་བ་ན་འདི་ལ་བཤེས་གཉེན་བསྟེན་པའི་སྔོན་འགྲོ་ཞེས་མིང་
འདོགས་མཛད་དེ་ཐོག་མར་བྱུང་ནའང་། གོང་གི་དཔྱད་སྒོམ་དེ་
རྣམས་རྒྱུད་ལ་སྐྱེ་བའི་སྔོན་འགྲོའི་ཚོགས་གསོག་ཏུ་དགོངས་པར་སྣང་
ལ། དེང་སང་གོ་རིམ་དེ་ལྟར་ཕྱག་ལེན་དུ་མི་མཛད་དོ། །དེ་ཡང་
མགོན་པོ་གསེར་གླིང་བའི་རྣམ་པར་ཐར་བ་ཡིན་པས་གནས་ཁང་བྱི་
དོར་བྱས་ལ་དཀོན་མཆོག་གསུམ་གྱི་སྐུ་གསུང་ཐུགས་ཀྱི་རྟེན་དགྲམ།
ཅི་འབྱོར་བའི་མཆོད་པ་བཤམ། བདེ་བའི་སྟན་ལ་བག་མེད་པའི་
འདུག་ཚུལ་མ་ཡིན་པའི་སྐྱིལ་མོ་ཀྲུང་ངམ་སྐྱིལ་ཀྲུང་ཕྱེད་པ་སོགས་ཀྱི་
སྤྱོད་ལམ་གང་ཡང་རུང་བས་འཁོད་དེ་ཉམས་སུ་ལེན་པ་ལ་འཁྲིད་
ཡིག་རྙིང་བ་ན། སྭ་བྷཱ་ཝའི་སྔགས་ཀྱིས་སྦྱངས་ཏེ་དམ་ཚིག་པ་་་
བསྐྱེད་པར་གསུངས་པ། འཇམ་དཔལ་དབྱངས་སྟག་ལུང་བྲག་པ་བློ་
གྲོས་རྒྱ་མཚོའི་གསུང་རྒྱུན་དུ་རྩ་བའི་བླ་མ་མགོན་པོ་འཇམ་དབྱངས་
སུ་བསྐྱེད་དེ་གསོལ་འདེབས་ཀྱི་ཚུལ་དུ་དྷི་མང་དུ་བགྲང་བ། འཁྲིད་
ཡིག་ ལ་ ལ་ ན་ བླ་ མ་ ཐུབ་ དབང་ དང་ རྡོ་ རྗེ་ འཆང་ དུ་ བསྐྱེད་ པ།
པདྨའི་འདབ་མ་ཕྱི་ནང་མང་བོར་བྱས་ཏེ་དེའི་སྟེང་དུ་བླ་མ་རྣམས་



ལམ་ཁྲིད་འཇམ་དཔལ་ཞལ་ལུང་བཞུགས་སོ། །
29
དཀྱིལ་འཁོར་གྱི་ལྷ་ལྟར་དགོད་པ། གཡས་གཡོན་དུ་ གྲལ་ཚིག་་་་
སྦྲེངས་བྱས་པའི་ཚོགས་འཚོགས་པའི་རྣམ་པ་ལྟ་བུ་སོགས་ཕྱག་ལེན་
མང་དུ་འདུག་པ་རྣམས་གསང་སྔགས་ཀྱི་ཤན་ཤོར་བས་ལུགས་སྲོལ་
འདི་གའི་ཕྱག་ལེན་དང་ཅུང་ཟད་མི་མཐུན་པར་གདའ། འདིར་བླ་
མའི་རྣལ་འབྱོར་ལ་བརྟེན་པའི་ཚོགས་ཞིང་རྣམས་སྨན་བླའི་མདོ་ཆོག་
ལས་འབྱུང་བ་བཞིན་གནས་དང་ཡོ་བྱད་བྱིན་གྱིས་བརླབ་ཅིང་མགྲོན་
ཐབས་སུ་སྤྱན་འདྲེན་པ་ཡིན་པས། དཀོན་མཆོག་གསུམ་གྱི་བདེན་
པ་དང༌། སངས་རྒྱས་དང་བྱང་ཆུབ་སེམས་དཔའི་བྱིན་རླབས་དང་།
ཚོགས་ གཉིས་ རྫོགས་ ཤིང་ ཆོས་ དབྱིངས་ རྣམ་ པར་ དག་ པ་ དང་།
བདག་གི་དད་མོས་ཀྱི་མཐུ་ལས་ ས་གཞི་དང་ཁྲི་སོགས་བྱིན་གྱིས་་་་
བརླབ་པའི་ཚུལ། ཐམས་ཅད་དུ་ནི་ས་གཞི་དག། ཅེས་སོགས་
བརྗོད་ཅིང་། གནས་དང་ཁམས་བྱིན་གྱིས་བརླབས་པ་ལྟ་བུའི་རིན་
པོ་ཆེའི་ས་གཞི་ལག་མཐིལ་ལྟར་འཁོད་སྙོམས་པའི་སྟེང་དུ་སེང་གེས་
བཏེག་པའི་རིན་པོ་ཆེའི་ཁྲི་ཡིད་དུ་འོང་བ་གཡས་གཡོན་རྣམས་སུ་
རིན་པོ་ཆེའི་ཁྲི་རྩ་བརྒྱུད་ཀྱི་བླ་མའི་གྲངས་དང་མཉམ་པ་རྒྱབ་མདུན་
དང་མཐོ་དམའི་རྣམ་པས་བང་རིམ་གྱི་དབྱིབས་ལྟ་བུ་ བཀོད་པས་
མཛེས་པ་ཞིག་གསལ་གདབ། གསེར་ཞུན་མ་ལས་འབྱུང་བ་ལྟར།
རྣམ་དག་ཆོས་ཀྱི་དབྱིངས་ལས་མ་གཡོས་ཀྱང་། ། ཐུགས་རྗེས་་
ཚད་མེད་འགྲོ་ལ་ཕྱོགས་བཅུར་གཟིགས། ། རྒྱལ་བ་ཀུན་གྱི་འཕྲིན་
ལས་རྒྱས་མཛད་པའི། །དུས་གསུམ་བླ་མ་འཁོར་བཅས་གནས་འདིར་



30 ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
གཤེགས། །ཞེས་དང༌། མ་ལུས་ སེམས་ ཅན་ཀུན་གྱི་མགོན་གྱུར་་
ཅིང་། ། ཞེས་སོགས་ཤོ་ལོ་ཀ་གསུམ་གྱིས་སྤྱན་དྲངས་པས་ཆོས་འདི་
སྟོན་པའི་དྲིན་ཅན་རྩ་བའི་བླ་མ་དང་གཉིས་སུ་མེད་པའི་སྟོན་པ་
མཉམ་མེད་ཤཱཀྱའི་རྒྱལ་པོ་ལ་རྒྱ་ཆེན་སྤྱོད་བརྒྱུད་དང་ཟབ་མོ་ལ་་་་
བརྒྱུད་ཀྱི་བླ་མ་རྣམས་ཀྱིས་བསྐོར་བ། དེའི་མཐའ་ཐེག་པ་གསུམ་གྱི་
སློབ་པ་དང་མི་སློབ་པའི་དགེ་འདུན་སྤྲིན་གྱི་ཕུང་བོ་འཁྲིགས་པ་ལྟ་
བུས་བསྐོར་ཏེ་མ་ག་དྷ་བཟང་མོའི་གཏམ་རྒྱུད་ལས་ཇི་ལྟར་འབྱུང་བ་
བཞིན་ བྱོན་ ནས་ སྟན་ བཤམས་ པ་ རྣམས་ ལ་ བཞུགས་ པར་ མོས།
ཁྲུས་ཀྱི་ཁང་བ་ ཤིན་ ཏུ་དྲི་ཞིམ་པ། ། སོགས་ཀྱིས་ ཁྲུས་ཁང་བསྐྱེད།
རང་གི་ལུས་བརྒྱ་སྟོང་ཁྲི་འབུམ་སོགས་བློས་གང་ལྕོགས་སུ་སྤྲུལ་ནས་
དྲི་བཟང་བོའི་ཆུས་བཀང་བའི་རིན་པོ་ཆེའི་བུམ་པ་ཐོགས་ཏེ། ཇི་
ལྟར་བལྟམས་པ་ཙམ་གྱིས་ནི། །ཞེས་སོགས་དང་། རྒྱལ་བའི་སྐུ་གསུང་
ཐུགས་ལ་ཉོན་མོངས་མི་མངའ་ཡང་། ། སོགས་དང་ཕར་ཕྱིན་དྲུག་
ལ་སྦྱར་བའི་ཚིགས་བཅད་སོགས་རྒྱས་བསྡུས་སྐབས་སྦྱར་གྱིས་ཁྲུས་
གསོལ། དེ་ཡང་ཚོགས་ཞིང་རྣམས་ལ་མི་གཙང་བའི་དྲི་མས་སྦགས་
པ་དོན་ལ་མེད་ཀྱང་འགྲོ་བ་མ་དག་པའི་སྣང་ངོར་ཡོད་པ་ལྟར་སྣང་བ་
རྣམས་སེལ་བའི་ཆེད་དུ་ཡིན་ལ། ཁྲུས་བསྐུ་མཉེ་ གྲིབ་ཕྱི་བསྙུང་
གཡོག་སོགས་དང་དེའི་ཡོན་ཏན་བརྗོད་པ་སོགས་ཞེས་པ་བླ་མའི་དྲུང་
དུ་ཡོད་ན་དེ་དག་དངོས་སུ་བྱ་དགོས་པས་འདིར་དེའི་དོད་ཐུབ་དང་
འོག་ནས་འབྱུང་བ་ཕལ་ཆེར་ཡང་སྔར་བཤད་པའི་ཟང་ཟིང་གི་མཆོད་



ལམ་ཁྲིད་འཇམ་དཔལ་ཞལ་ལུང་བཞུགས་སོ། ། ་ 31 །
པའི་སྒོ་ནས་མཉེས་པར་བྱེད་པའི་ཐབས་ཡིན་ནོ། ། སྟོང་གསུམ་
ཀུན་ཏུ་དྲི་ངད་ལྡང་བ་ཡི། ། ཞེས་ སོགས་ཀྱིས་དྲི་བཟང་། སྲབ་་
འཇམ་ཡང་བ་ལྷ་ཡི་གོས། ། ཞེས་སོགས་ཀྱིས་ན་བཟའ། བདག་
དང་འགྲོ་ལ་ཐུགས་བརྩེའི་ཕྱིར། ། སོགས་ཀྱིས་ ཚོགས་ཀྱི་ཞིང་དུ་་་
བརྟན་པར་བཞུགས་སུ་གསོལ། དེ་ནས་བསག་སྦྱང་གི་གནད་་་་་
བསྡུས་པ་ཡན་ལག་བདུན་པའི་ཐོག་མར་ཕྱག་འཚལ་བ་ནི། སྐྱབས་
ཡུལ་གྱི་དམིགས་པ་རྣམས་མ་དོར་བའི་ངང་ནས་ཕྱག་འཚལ་བ་དང་
བཅས་ཏེ། འདྲེན་པ་མཉམ་མེད་སྟོན་པ་བཅོམ་ལྡན་འདས། །ཞེས་
སོགས་རྒྱ་ཆེན་སྤྱོད་བརྒྱུད་དང་ཟབ་མོ་ལྟ་བརྒྱུད་ཀྱི་བརྒྱུད་འདེབས་སོ་
སོ་རྗེ་བླ་མའི་བར་ཡོངས་གྲགས་ལྟར་ལ། མཁས་གྲུབ་ཆེན་པོ་ཤེས་
རབ་སེང་གེའི་ཞབས། །ཐམས་ཅད་མཁྱེན་དངོས་དགེ་འདུན་གྲུབ་པ་
དང༌། །སྐུ་གསུམ་གོ་འཕང་མངོན་གྱུར་ནོར་བུ་བཟང་། །དཔལ་ལྡན་
བླ་མ་གསུམ་ལ་གསོལ་བ་འདེབས། ། དབྱངས་ཅན་བཞད་པ་དགེ་
འདུན་རྒྱ་མཚོའི་སྡེ། ། སྨྲ་བའི་ཉི་མ་དགེ་ལེགས་དཔལ་བཟང་བོ། །
མཁས་གྲུབ་ལྷ་བཙུན་བསོད་ནམས་དཔལ་བཟང་སྟེ། །བཤེས་གཉེན་
དམ་པ་གསུམ་ལ་གསོལ་བ་འདེབས། །ཕྱག་ན་པདྨོ་བསོད་ནམས་རྒྱ་
མཚོའི་ཞབས། ། ཟབ་དོན་གདམས་པའི་བཀའ་བབས་ཆོས་དཔལ་
བཟང་། །རིགས་ཀུན་བདག་པོ་སྣང་མཛད་རྡོ་རྗེའི་ཞབས། །མཁས་
གྲུབ་ཆེན་པོ་གསུམ་ལ་གསོལ་བ་འདེབས། །བཀའ་དྲིན་མཉམ་མེད་
ཤྲཱི་བྷཱུ་ཏིའི་མཚན། །ངག་གི་དབང་ཕྱུག་བློ་བཟང་རྒྱ་མཚོའི་སྡེ། །ཟབ་



32 ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
དང་རྒྱ་ཆེའི་ཆོས་ཀྱི་བང་མཛོད་ཅན། །དངོས་བརྒྱུད་ཡོངས་འཛིན་
ཚོགས་ལ་གསོལ་བ་འདེབས། །ཞེས་པ་གསོལ་འདེབས་ཕྱག་འཚལ་དུ་
འདོན་པ་བསྒྱུར། ཇི་སྙེད་སུ་དག་ཅེས་སོགས་ཀྱིས་རྒྱལ་བ་སྲས་
བཅས་སྤྱན་དྲངས་པ་རྣམས་ལ་ཕྱག་བྱ།མཆོད་པའི་ཐོག་མར་མཎྜལ་ནི།
མཎྜལ་གྱི་རྒྱུ་རིན་པོ་ཆེ་ནས་བཟུང་། མ་འབྱོར་ན་གཡམ་པ་སོགས་ལ་
ཚོམ་བུ་དགོད་རྒྱུའི་འབྲུ་སོགས་སྟ་གོན་བྱས་ལ། ཐོག་མར་ཚོམ་བུ་
སོ་བདུན་ལ་གྲངས་ ཅི་ལྟར་འདོད་པ་དང་། མང་ཁྱད་ཚོམ་བུ་་་
བདུན་མ་གཙོ་བོར་བྱས་ཏེ་གྲངས་ཉེར་གཅིག་ནས་བརྒྱའི་བར་སོགས་
ཚིག་དང་དམིགས་པ་བསྟུན་ནས་དབུལ། བསོད་ནམས་ཀྱི་ཚོགས་
གསོག་པའི་དུས་འདིར་དངོས་སུ་བཤམས་པའི་མཆོད་པ་ནས་འབྲུ་
གཅིག་ཙམ་ཡང་མེད་ཅིང་ལུས་ངག་གི་ངལ་བ་ཅུང་ཟད་ཙམ་ཡང་མི་
བསྟེན་པར་མོས་པ་དང་ཏིང་འཛིན་ཁོ་ནས་བྱེད་པ་སྐད་དུ་སྨྲ་བ་ནི།
པོ་ཏོ་བའི་ཞལ་ནས། དུད་ཕོར་དྲི་མ་ཅན་ཞིག་ཏུ་སྤང་སྤོས་རེ་་
བཏབ་ནས། ཙན་དན་ག་པུར་སྤོས་ཀྱི་ཆུ། །ཞེས་དམུས་ལོང་གིས་
མིག་ལྡན་ལ་མགོ་སྐོར་བྱེད་གསུངས་པ་དང་མཚུངས་ལ།འབྱོར་བ་ཡོད་
བཞིན་དུ་སེར་སྣ་དང་སྙོམ་ལས་ཀྱི་དབང་གིས་ངན་པ་དང་ཉུང་ངུ་
དང་གཏན་མེད་དུ་བྱེད་པ་ནི་སྙིང་ཐག་པ་ནས་ཆོས་དང་གང་ཟག་ལ་
དད་པ་མ་ཐོབ་པའི་ནང་རྟགས་ཕྱིར་ཤར་བར་ཟད་དོ། །དེང་སང་ནི་
ཆོས་ལག་ཏུ་བླངས་ཏེ་ཉམས་ལེན་རྣལ་མ་བྱེད་པ་ཉིན་མོའི་སྐར་མ་ལྟ་
བུ་དང༌། གལ་ཏེ་བྱེད་པ་སྲིད་མཐའ་ཙམ་ལ་ཡང་་ཏའི་ཡུལ་གྱི་



ལམ་ཁྲིད་འཇམ་དཔལ་ཞལ་ལུང་བཞུགས་སོ། ། 33
རྐང་གཉིས་པ་ལྟར་མི་གསེབ་ ཏུ་མི་འདྲེ་ཞིང་། ངེད་རྣམས་དེ་་་
འདྲའི་ལག་ལེན་གཏི་ཐུག་ཁྲིགས་ཀྱི་བར་བཀབ་བྱེད་ཀྱིན་མེད་ཟེར་བ་
དང་། ཆོས་ཀྱི་བླ་མ་བརྒྱུད་པ་ཡང་གཅིག་ནས་གཉིས་སུ་བགྲང་རྒྱུ་
མེད་པ་ལ་ཁ་པོ་དང་ངོ་སོར་ཁྱེར་ཏེ་ཀཉྩའི་ཡུལ་གྱི་རྒྱལ་ཕྲན་འགའ་
ཞིག་གིས་ཕ་བསད་པ་ལ་རྒྱལ་རྔ་རྡུང་བ་ལྟ་བུ་ཆེས་མང་བས་སྤྱི་བརྟོལ་
གྱི་སྙིང་ཁམས་བསྐྱེད་པ་དེ་འདྲ་ཡེ་མི་རུང་། མཆོད་པ་གཞན་་་་
རྣམས་ཀྱང་། མཆོད་ཡོན་ཕལ་ཆེར་མཆོད་ཡོན་བླ་བྲེ་དང་། །ཞེས་
སོགས་ཀྱིས་ཆུ་གཉིས་ཉེར་སྤྱོད་རོལ་མོ་དང་། གཞན་ཡང་ཚིགས་
བཅད་ཅི་རིགས་པའི་སྒོ་ནས་འདོད་ཡོན་ལྔ་དང་རྒྱལ་སྲིད་སྣ་བདུན་
ལ་སོགས་པ་རྣམས་ཀྱང་དབུལ། ཐུན་ཇེ་མང་དུ་སོང་བ་དང་རྒྱུན་
གྱི་ཉམས་ལེན་ལ་ཅུང་ཟད་འཁྱེར་བདེ་བར་བྱེད་ཚེ། མེ་ཏོག་དམ་པ་
ཕྲེང་བ་དམ་པ་དང་། །ཞེས་སོགས་ཙམ་གྱིས་མཆོད་པའི་ཡན་ལག་སྟེ་
དངོས་བཤམས་ཡིད་སྤྲུལ་གྱི་མཆོད་པ་གང་ཕུལ་བ་མཐའ་དག་མཆོད་
པའི་ཡུལ་རྣམས་ལ་སྲེད་པ་མེད་ནའང་རང་གི་ཚོགས་རྫོགས་པའི་སླད་
དུ་དགྱེས་པ་ཆེན་པོའི་སྒོ་ནས་ལོངས་སྤྱད་པར་བསམ། འདོད་་་
ཆགས་ཞེ་སྡང་གཏི་མུག་དབང་གིས་ནི། །ཞེས་སོགས་ཀྱིས་སྒོ་གསུམ་
གྱི་སྒོ་ནས་བསགས་པའི་སྡིག་སྒྲིབ་ཐམས་ཅད་གཉེན་པོ་སྟོབས་བཞི་
ཚང་བའི་སྒོ་ནས་བཤགས། ཕྱོགས་བཅུའི་རྒྱལ་བ་ཀུན་དང་སངས་
རྒྱས་སྲས། །ཞེས་སོགས་ཀྱིས་སྐྱེ་འཕགས་ཐམས་ཅད་ཀྱི་དགེ་བའི་རྩ་
བ་རྣམས་ལ་རྗེས་སུ་ཡི་རང་བའི་དགའ་བ་བསྒོམས་པས་དེ་དག་གིས་



34 ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
དགེ་བ་བྱས་པའི་བསོད་ནམས་ལ་ མཉམ་པོར་ལོངས་སྤྱད་དུ་ཡོད་
དོ། །གང་དག་ཕྱོགས་བཅུའི་འཇིག་རྟེན་སྒྲོན་མ་རྣམས། ། ཞེས་་་་་
སོགས་ཀྱིས་ཆོས་འཁོར་བསྐོར་བ་དང༌། མྱ་ངན་འདའ་སྟོན་གང་
བཞེད་དེ་དག་ལ། ། ཞེས་ སོགས་ཀྱིས་མྱ་ངན་ལས་མི་འདའ་བར་་་་
གསོལ་བ་གདབ་པ་ སྟེ། འདི་གཉིས་ ཀ་ལ་ཚོགས་ཞིང་རྣམས་ལ་
གསོལ་བ་བཏབ་པ་བཞིན་དུ་ཞལ་གྱིས་བཞེས་བྱུང་སྙམ་པའི་མོས་པ་
བརྟན་པོ་དགོས་གསུངས། ཕྱག་འཚལ་བ་དང་མཆོད་ཅིང་་་་་་་་
བཤགས་པ་དང་། ། ཞེས་སོགས་ནི་གོང་དུ་བཤད་པའི་ཡན་ལག་
དྲུག་པོ་མཐའ་དག་གི་དགེ་བ་བྱང་ཆུབ་ཏུ་བསྔོ་བའི་ཡན་ལག་ཡིན་
པས། ཇི་ལྟར་རྒྱ་མཚོ་ཆེ་ནང་ཆུ་ཐིགས་ལྷུང་། །རྒྱ་མཚོ་མ་ཟད་བར་
དུ་དེ་མི་འཛད། །དེ་བཞིན་བྱང་ཆུབ་ཡོངས་བསྔོས་དགེ་བ་ཡང་། །
བྱང་ཆུབ་མ་ཐོབ་བར་དུ་དེ་མི་འཛད། །ཅེས་དགེ་བ་ཆུད་མི་ཟ་ཞིང་
རྒྱ་ཆེར་འཕེལ་བའི་གནད་ཟབ་པ་ཞིག་འདིར་གདའ་འོ། །འཁྲིད་
གཞུང་རྙིང་བ་ན་སྤྱི་བཤགས་སོགས་བྱ་བར་གསུངས་པ་ཕུན་སུམ་
ཚོགས་པའི་ཡན་ལག་ཏུ་འགྱུར་ནའང་འོག་ཏུ་རྒྱས་པར་འབྱུང་བས་
འཇུག་པ་བདེ་བའི་དབང་དུ་བྱས་ཏེ་དེང་སང་ཕྱག་ལེན་དུ་མི་མཛད་
དོ། །བཤད་མ་ཐག་པའི་སྔོན་འགྲོ་དང་དངོས་གཞིའི་དམིགས་སྐོར་
འདི་ནས་བཟུང་སྟེ་ལྷག་མཐོང་གི་བར་གྱི་དམིགས་རིམ་མཐའ་དག་གོ་
རིམ་མ་འཆོལ་ཞིང་སྔ་ཕྱི་ལ་བལྟོས་པའི་རྒྱས་བསྡུས་ཀྱི་དབྱེ་བ་སོགས་
ཕྱག་ལེན་དང་གསུང་རྒྱུན་ངེས་པར་མཐོང་བ་བརྒྱུད་པ་ལ་བལྟོས་



ལམ་ཁྲིད་འཇམ་དཔལ་ཞལ་ལུང་བཞུགས་སོ། ། ་ 35་
དགོས་པས་དེང་སང་སྦྱོར་གཞུང་གི་ཊཱིཀ་ཐལ་འཛིན་པ་ལྟར་རང་གང་
འདོད་ཀྱི་ཧོར་ཁོངས་སོགས་བྱས་ན་དགེ་སྦྱོར་མཐའ་དག་སྐྱོན་ཅན་དུ་
འགྲོ་བ་ལམ་རིམ་ཆེ་ཆུང་ལས་གསུངས་པས་བློ་ལྡན་རྣམས་ཞིབ་མོར་
དཔྱོད་པ་གནད་དུ་ཆེ་མོད། འོན་ཀྱང་དེང་དུས་དགེ་བའི་བཤེས་
གཉེན་གྱིས་དམར་འཁྲིད་བསྟན་པ་ལ་མ་བལྟོས་པའི་དཔེ་ཆ་ལ་བླ་མ་
བཅོལ་ནས་ཉམས་སུ་ལེན་པ་སྐད་བྱེད་པ་མཐའ་དག་ནི་སྐྱོན་ཅན་གྱི་
དགེ་སྦྱོར་རང་ཉིད་ངལ་བའི་འབྲས་བུ་ཙམ་དུ་ཟད་དོ། །དེ་ཡང་ཤེས་
བཞིན་གྱི་བྱ་ར་བརྟན་པོས་སྤྱོད་ལམ་མཐའ་དག་དམན་ལྷག་ཏུ་མ་
སོང་ བའི་ སྒོ་ནས་ ཐུན་ དངོས་ གཞི་ ལ་ དམིགས་ སྐོར་ དངོས་ དང༌།
ཐུན་མཚམས་སུ་དེ་དག་གི་རྒྱས་བཤད་ལམ་གྱི་རིམ་པ་ཆེ་ཆུང་སོགས་
བལྟ་དགོས་ཀྱི། སེམས་རྒྱ་ཡན་ལ་བཏང་ན་ཡོན་ཏན་གྱི་བོགས་ཤིན་ཏུ་
ཆུང་གསུངས། དེ་ཡང་བཤེས་གཉེན་བསྟེན་པ་ནས་བྱང་ཆུབ་ཀྱི་
སེམས་སྒོམ་པའི་བར་རྣམས་དཔྱད་སྒོམ་གཙོ་ཆེ་བ་དང་ཞི་གནས་
སོགས་ལ་འཇོག་སྒོམ་གཙོ་ཆེ་ཡང་། དཔེར་ན་བཤེས་གཉེན་བསྟེན་
པའི་ཆོས་སྐོར་ལྟ་བུའི་ཚེ་བླ་མའི་ཡོན་ཏན་བསམ་པ་སོགས་དཔྱད་
སྒོམ་དང༌། དེའི་མཐར་རྟོག་པ་གཞན་རྣམས་བག་ལ་ཞ་སྟེ་དད་པ་
ལ་རྩེ་གཅིག་ཏུ་གནས་པ་ནི་འཇོག་སྒོམ་དང་། ཞི་གནས་སྒོམ་ཚུལ་གྱི་
གནད་ལ་ཡང་ཡང་སེམས་པ་ནི་དཔྱད་སྒོམ་དང་རྩེ་གཅིག་ཏུ་གནས་
པ་ནི་འཇོག་སྒོམ་ཡིན་པས་གནད་དེ་དག་མ་གོ་བར་དེར་དཔྱད་པ་མི་
བྱེད་པར་སྒོམ་པ་ཁོ་ན་བྱེད་ཟེར་བ་སོགས་ནི་རང་ལ་ཚད་ལྡན་གྱི་སྒོམ་



36 ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
མེད་པ་གསལ་བར་བྱེད་པ་སྟེ། མདོ་སྡེ་རྒྱན་ལས། འདི་ན་དང་
བོར་ ཐོས་ ལ་ བརྟེན་ ནས་ ཚུལ་ བཞིན་ ཡིད་ ལ་ བྱེད་ པ་ འབྱུང་། །
ཚུལ་བཞིན་ཡིད་ལ་བྱེད་པ་ལས་ཀྱང་ཡང་དག་དོན་ཡུལ་ཡེ་ཤེས་་་་
འབྱུང་། ཞེས་པས་མཚོན་ཏེ་གཞུང་ཆེན་པོ་རྣམས་ལས་རྒྱ་ཆེར་་་་
བཤད་དོ། །
སྨྲས་པ། ཀྱེ་མ་བཀྲེས་སྐོམ་གདུང་བས་ཉམ་ཐག་པར། །ཟས་
གོས་འབྱོར་བས་ཕན་པ་བསྒྲུབ་པ་དང་། ། འགལ་ཟླའི་དགྲ་ཡིས་་་་
གཙེས་ལས་སྐྱོབ་བྱེད་དཔོན། ། དྲིན་ཅན་ཡིན་པར་སེམས་ཤིང་སྨྲ་
བྱེད་ ན། ། མཐའ་མེད་འཁོར་ བ་ སྡུག་ བསྔལ་ རྣམ་ གསུམ་ གྱིས། །
མནར་བའི་འཇིགས་པ་ཀུན་ལས་རབ་བསྒྲལ་ཏེ། །གཏན་བདེའི་ནོར་
བུ་ལག་མཐིལ་རྫས་བཞིན་དུ། ། སྟོན་བྱེད་ཡོངས་འཛིན་བཀའ་དྲིན་
གཞལ་ནུས་སུ། །ཞི་བདེའི་གོ་འཕང་ཙམ་ཡང་རྙེད་དཀའ་ན། །སྐྱོན་
བྲལ་ཡོན་ཏན་ཀུན་རྫོགས་སངས་རྒྱས་ཞེས། །གྲངས་རིང་བསྐལ་བར་
འཐོབ་དཀའི་སྒྲ་བོ་ཆེར། ། འགོད་མཛད་དུས་གསུམ་རྒྱལ་བའི་སྤྱི་
གཟུགས་དངོས། །རང་སེམས་ལོག་པར་འཁྲུལ་བའི་ཤེས་ངོ་ལ། །
རང་སྐྱོན་བླ་མའི་མཛད་པར་ ཤར་བ་ཀུན། །རང་སྙིང་གཏིང་ནས་
རུལ་བར་ངེས་པ་ཡིས། ། རང་མཚང་ཡིན་པར་གོ་ནས་དུག་བཞིན་
སྤོངས། ། ཅི་མཛད་ལེགས་པར་མཐོང་བའི་དག་སྣང་དང༌། ། ་་་
གསུང་བཀའ་བཞིན་སྒྲུབ་པའི་མོས་གུས་ཀྱིས། །ཅི་བྱས་ཆོས་སུ་འགྲོ་
བའི་ཟབ་གནད་དེ། ཅི་བསམས་འགྲུབ་པའི་ཕན་བདེའི་རྩ་བར་གོ།



ལམ་ཁྲིད་འཇམ་དཔལ་ཞལ་ལུང་བཞུགས་སོ། ། 37
ཞེས་བྱ་བ་ནི་བར་སྐབས་ཀྱི་ཚིགས་སུ་བཅད་པའོ། །
གཉིས་པ་དངོས་གཞི་བསྟེན་ནས་བློ་ཇི་ལྟར་སྦྱང་བའི་རིམ་པ་
ལ་དལ་བའི་རྟེན་ལ་སྙིང་བོ་བླང་བའི་ཕྱིར་དུ་བསྐུལ་བ་དང་།སྙིང་བོ་ཇི་
ལྟར་ལེན་པའི་ཚུལ་གཉིས། དང་བོ་ལ་དལ་འབྱོར་ངོས་བཟུང་བ།
དོན་ཆེ་བར་བསམ་ པ། རྙེད་དཀའ་བར་བསམ་ པ་དང་ གསུམ།
དང་བོ་ནི་བཤེས་སྤྲིངས་ལས། ལོག་པར་ལྟ་བ་འཛིན་དང་དུད་འགྲོ་
དང་། །ཡི་དྭགས་ཉིད་དང་དམྱལ་བར་སྐྱེ་བ་དང་། ། རྒྱལ་བའི་་་་༌་
བཀའ་མེད་པ་དང་མཐའ་འཁོབ་ཏུ། ། ཀླ་ཀློར་སྐྱེ་དང་ གླེན་ཞིང་་་་
ལྐུགས་པ་ཉིད། །ཚེ་རིང་ལྷ་ཉིད་གང་ཡང་རུང་བར་ནི། །སྐྱེ་བ་ཞེས་
བགྱི་མི་ཁོམ་སྐྱོན་བརྒྱད་པོ། །དེ་དག་དང་བྲལ་ཁོམ་པ་བརྙེས་ནས་
ནི། །སྐྱེ་བ་བཟློག་པའི་སླད་དུ་འབད་པར་མཛོད། །ཅེས་ལོག་ལྟ་ཅན།
ངན་འགྲོ་གསུམ། སངས་རྒྱས་མ་བྱུང་བ། ཡུལ་མཐའ་འཁོབ།
གླེན་ལྐུགས། ལྷ་ཚེ་རིང་བོ་སྟེ་མི་ཁོམ་པའི་གནས་བརྒྱད་དང་བྲལ་
བའི་དལ་བ་བརྒྱད་དང་ལྡན་ཞིང་། མི་ཉིད་དབུས་སྐྱེས་དབང་བོ་
ཚང༌། །ལས་མཐའ་མ་ལོག་གནས་ལ་དད། །ཅེས་མིར་སྐྱེས་པ། ཡུལ་
དབུས་སུ་སྐྱེས་པ། དབང་བོ་ཚང་བ། ལས་མཐའ་མ་ལོག་པ།
གནས་ལ་དད་པ་སྟེ་རང་འབྱོར་ལྔ་དང་། སངས་རྒྱས་བྱོན་དང་
དམ་ཆོས་སྟོན། །བསྟན་པ་གནས་དང་དེ་རྗེས་འཇུག། གཞན་ཕྱིར་
སྙིང་ནི་བརྩེ་བའོ། །ཞེས་སངས་རྒྱས་བྱོན་ནས་མྱ་ངན་ལས་མ་འདས་
པ། སངས་རྒྱས་དེའམ་དེའི་ཉན་ཐོས་ཀྱིས་ཆོས་ སྟོན་བཞིན་ པ།



38 ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
སངས་རྒྱུས་བཞུགས་དུས་ཀྱི་སྒྲུབ་པའི་བསྟན་པ་མ་ཉམས་པར་གནས་
པ། ཆོས་བསྟན་པ་དེས་གང་ཟག་དམན་པས་འབྲས་བུ་ཐོབ་པ་
མཐོང་བས་རྐྱེན་བྱས་ཏེ་གཞན་རྗེས་སུ་འཇུག་པ། གཞན་གྱིས་སྙིང་
བརྩེ་བར་བྱེད་པ་སྟེ་གཞན་འབྱོར་ལྔ་དང་བཅས་པའི་ཆོས་བཅོ་བརྒྱད་
དང་ལྡན་པའི་མི་ལུས་འདི་བདག་གིས་ཐོབ་འདུག་སྙམ་པའི་གཡམ་ལ་
རྒྱུག་ཙམ་མ་ཡིན་པར་ཁ་ནང་དུ་བལྟས་ཏེ་དཔྱད་པ་ན། རང་ཉིད་
མིར་སྐྱེས་པས་ངན་སོང་གསུམ་དང་ལྷ་ཡིན་མིན་གྱི་རྟོག་དཔྱོད་མ་
དགོས་ཀྱང་། ཚེ་སྔ་ཕྱི་ལས་འབྲས་དཀོན་མཆོག་རྣམས་ལ་ངེས་ཤེས་
ཡོད་ན་ལོག་ལྟ་ ཅན་མ་ཡིན་ཞིང་། བསྐལ་བཟང་གི་སངས་རྒྱས་
བཞི་བ་ཤཱཀྱ་ཐུབ་པ་འཇིག་རྟེན་དུ་བྱོན་པའི་བསྟན་པ་གནས་ན་རྒྱལ་
བའི་བཀའ་ཡང་ཡོད། བོད་གངས་ཅན་འདིར་འཁོར་རྣམ་བཞི་མ་
ཚང་ཡང་དགེ་སློང་ཕ་ཡོད་ན་དོན་གྱི་ཡུལ་དབུས་ཡིན། གསུང་རབ་
ཀྱི་ཚིག་དོན་ཅུང་ཟད་གོ་ན་གླེན་ལྐུགས་མིན་པ་སྟེ་དལ་བ་བརྒྱུད། སྤྱིར་
མི་ལུས་ཐོབ་པ། ཁྱད་པར་ཆོས་ཚིགས་ཀྱིས་ཕྱེ་བའི་ཡུལ་དབུས་སུ་སྐྱེས་
པ། དབང་བོ་སྒོ་ལྔ་ཚང་བ། མཚམས་མེད་ལྔ་མ་བྱས་པ། སྡེ་
སྣོད་གསུམ་ལ་དད་པ་ཐོབ་པ། གཞན་འབྱོར་དང་བོ་བཞི་དངོས་
བསྟན་དཀའ་ཡང་དོན་གྱིས་ཚང་བ་སངས་རྒྱས་འཇིག་རྟེན་དུ་བྱོན་པ།
དེས་དམ་པའི་ཆོས་གསུངས་པ། གསུངས་པའི་བསྟན་པ་མ་ཉམས་
པར་གནས་པ། བསྟན་པ་དེ་ལ་རང་ཉིད་ཞུགས་པ། སྦྱིན་བདག་
སོགས་ཀྱིས་རང་ལ་ཟས་གོས་ཀྱིས་མཚོན་པའི་མཐུན་རྐྱེན་སྟེར་བ་སྟེ་



ལམ་ཁྲིད་འཇམ་དཔལ་ཞལ་ལུང་བཞུགས་སོ། ། 39
འབྱོར་བ་བཅུ་དང་བཅས་པའི་དལ་འབྱོར་གྱི་ཆོས་བཅོ་བརྒྱད་པོ་ད་
ལྟ་རང་གིས་ཐོབ་པའི་མི་ལུས་འདི་ལ་ཚང་ངམ་མ་ཚང་སྙམ་དུ་་་་་
བསམས་ནས་ཚོང་འདུག་ན་དེ་ལ་ཡིད་དགའ་བ་ལྷང་བ་ཞིག་མ་སྐྱེས་
ཀྱི་བར་དུ་སྒོམ་དགོས་ཏེ། ད་ལྟ་མ་བརྟགས་པའི་དུས་ན་དལ་་་་
འབྱོར་དང་ལྡན་པའི་མིར་རློམ་པ་མཐའ་དག་བརྟགས་ཤིང་དཔྱད་ན་
མ་ཚང་བ་ནི་ཤིན་ཏུ་མང་གསུངས། གཉིས་པ་ནི། དལ་འབྱོར་གྱི་
རྟེན་ཚང་བ་ལ་ཡིད་དགའ་བ་ཐོབ་ནའང་ཡིད་དགའ་བའི་རྒྱུ་མཚན་
དེ་ཉིད་མ་བསམས་ན་རང་ལ་མི་ཕན་པའི་དངོས་པོ་ཞིག་རྙེད་ཀྱང་
སེར་སྣ་ཅན་སྤྲོ་བ་འཕེལ་བ་དང་འདྲ་བའི་དགའ་བ་ཙམ་དུ་ཟད་ལ།
འདི་དེ་ལྟ་བུ་དང་མི་འདྲ་བའི་དོན་ལྡན་དུ་ངེས་པར་བྱ་བ་ལ་སློབ་
སྤྲིངས་ལས། བདེ་གཤེགས་ལམ་རྟེན་འགྲོ་བ་འདྲེན་པར་ཆས་གྱུར་
ཅིང་། །སེམས་ཀྱི་སྟོབས་ཆེན་མི་ཡིས་རྙེད་པ་གང་ཡིན་པ། །ལམ་དེ་
ལྷ་དང་ཀླུ་ཡིས་རྙེད་མིན་ལྷ་མིན་དང༌། །མཁའ་ལྡིང་རིག་འཛིན་མི་
འམ་ཅི་དང་ལྟོ་འཕྱེས་མིན། །ཞེས་ངན་སོང་གསུམ་ནི་མི་དགེ་བའི་
ལས་ཀྱི་རྣམ་སྨིན་ལ་གཙོ་བོར་སྤྱོད། རྟེན་དེ་ལ་ལས་གསོག་པའི་
ནུས་པ་ཧ་ཅང་མི་ཆེ། ལྷ་རྣམས་ནི་དགེ་བའི་རྣམ་སྨིན་ལ་ལོངས་
སྤྱོད་ཀྱང་ལས་གསོག་པའི་མཐུ་ཆུང༌། མི་རྣམས་ནི་ལས་དགེ་སྡིག་
གསོག་པའི་ནུས་པ་སྟོབས་ཆེ་ཞིང་ཁྱད་པར་རང་ཅག་འཛམ་བུ་གླིང་
བ་རྣམས་ནི་ལས་ཀྱི་ས་པ་ཡིན་པས་བླང་དོར་མ་ནོར་བའི་མདུན་མ་
ཞིག་བྱས་ཚེ་མངོན་མཐོ་ལྷ་མིའི་ལུས་རྟེན། ཉན་རང་གི་མྱང་འདས།



40 ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
འགྲོ་བ་རྣམས་བདེ་བར་གཤེགས་པའི་སར་འཁྲིད་པའི་སེམས་བསྐྱེད།
སངས་རྒྱས་ཀྱི་གོ་འཕང་རྣམས་ཕུལ་དུ་བྱུང་བ་འགྲུབ་པས་བདག་གིས་
ཐོབ་པ་འདི་ཡིད་བཞིན་གྱི་ནོར་བུ་ལས་ཀྱང་ཆེས་ལྷག་པ་ཞིག་རྙེད་
འདུག་གོ་སྙམ་དུ་བསམས་པ་ན་སྔར་མ་གྲུབ་པའི་དོན་ཆེན་ཞིག་
འགྲུབ་བོ་སྙམ་ནས་དབུལ་བོས་གཏེར་རྙེད་པ་ལྟ་བུའི་དགའ་བ་ལྷང་
གིས་མ་བྱུང་གི་བར་དུ་བསྒོམ་མོ། །གསུམ་པ་ལ་དཔེ།རྒྱུ། ངོ་བོའི་སྒོ་
ནས་རྙེད་དཀའ་ཚུལ་གསུམ་ལས། དང་བོ་ནི་སྤྱོད་འཇུག་ལས། རྒྱ་
མཚོ་ཆེར་གཡེངས་གཉའ་ཤིང་གི། བུ་གར་རུས་སྦལ་མགྲིན་ཆུད་་་
ལྟར། །ཞེས་རྒྱ་མཚོ་ཆེན་པོར་གསེར་གྱི་གཉའ་ཤིང་བུག་པ་གཅིག་པ་
ཞིག་རླུང་གིས་བསྐུལ་ཏེ་ཕྱོགས་ཀུན་ཏུ་གཡེང་བའི་ཚེ་ལོ་བརྒྱ་བརྒྱ་
ཙམ་ན་རུས་སྦལ་ལོང་བ་ཞིག་མཚོའི་སྟེང་དུ་འོང་བ་ན་མགྲིན་པ་བུག་
པ་དེར་ཆུད་པ་སྲིད་པ་ཙམ་དུ་གསུངས་ཤིང་། དེ་ལས་གསལ་བའི་དཔེ་
མངོན་སུམ་གྱིས་གྲུབ་པ་གྱང་ལོགས་ཀྱི་ངོས་སུ་སྲན་མ་སྤར་གང་་་་
གཏོར་ན་དེར་ཆགས་པ་ཤིན་ཏུ་དཀོན། གལ་ཏེ་རེ་རེ་ཙམ་ཆགས་
པ་བྱུང་ཚེ་བདག་གིས་ལུས་གྲངས་མེད་ཅིག་བླངས་པའི་མི་ཁོམ་པའི་
གནས་སུ་སྐྱེས་པ་ནི་སྲན་མ་ས་ལ་ལྷུང་བ་རྣམས་དང༌། དལ་འབྱོར་
གྱི་མི་ལུས་ནི་གྱང་ལོགས་ལ་ཆགས་པའི་སྲན་མ་དང་ཚུལ་མཚུངས་
པར་འདུག་གོ་སྙམ་ནས་དཔེ་དོན་རྒྱུད་ཐོག་ཏུ་འཕྲོད་ངེས་ཤིག་སྦྱར་
ཏེ་བསྒོམས་པ་ན། ད་རེས་ སྟེས་ཅུང་ཟད་ལེགས་པ་མ་གཏོགས་
གཡང་ལ་དེའུ་ལྷུང་ཟེར་བ་ལྟ་བུའི་དུས་སུ་འཆར་བའི་དགའ་འཇིགས་



41
ལམ་ཁྲིད་འཇམ་དཔལ་ཞལ་ལུང་བཞུགས་སོ། །
ཀྱི་བློ་གཉིས་ཀ་བཅོས་མིན་དུ་སྐྱེ་བ་ཡིན་ནོ། །གཉིས་པ་རྒྱུའི་སྒོ་ནས་
རྙེད་དཀའ་ཚུལ་ནི། སྤྱིར་བདེ་འགྲོ་ཙམ་ཐོབ་པ་ལ་ཚུལ་ཁྲིམས་སྣ་
གཅིག་ཡན་ཆད་སྲུང་དགོས། ཁྱད་པར་དལ་འབྱོར་གྱི་མི་ལུས་་་
འཐོབ་པ་ལ། སྦྱིན་པས་ལོངས་སྤྱོད་ཁྲིམས་ཀྱིས་བདེ། །ཞེས་ཚུལ་
ཁྲིམས་རྣམ་པར་དག་པས་གཞི་བཟུང༌། སྦྱིན་སོགས་ཀྱིས་གྲོགས་
བྱས། སྨོན་ལམ་དྲི་མ་མེད་པས་མཚམས་སྦྱོར་དགོས་པ་ལ། དེ་
རྣམས་སྒྲུབ་པའི་རྟེན་ངན་སོང་གསུམ་ལ་དགེ་སེམས་མངོན་གྱུར་ཙམ་
ཡང་སྐྱེ་དཀའ། ལྷ་རྣམས་ཀྱང་ཏིང་ངེ་འཛིན་དང་འདོད་པའི་བདེ་
བས་གཡེལ། མི་ལ་ཡང་ཆོས་མ་དར་བའི་ཡུལ་དུ་དགེ་བའི་སྒྲ་ཙམ་
ཡང་ཐོས་པ་མིན་ཞིང་། ཡུལ་དེ་ནས་ཀྱི་ཕུང་བོ་ཙམ་གྱི་ཚོད་དུ་བྱས་
པའི་ཆོས་དར་བའི་ཡུལ་ནི་ནས་འབྲུ་གཅིག་ཙམ་དུ་སྣང་། ད་ལྟ་
རང་རེ་བོད་ཀྱི་ཡུལ་ལ་མཚོན་ན་སྐྱེ་བོ་ཁྲི་ཕྲག་མང་བོ་ཚོགས་པའི་ཁྲོད་
དུ་ཚུལ་ཁྲིམས་བསྲུང་བར་ཁས་འཆེ་བ་ནི་ཤིན་ཏུ་ཉུང་། དེའི་ནང་
ནས་ཀྱང་གོང་གི་ཕུན་སུམ་ཚོགས་པའི་རྒྱུ་གསུམ་ག་ཚང་བ་ནི་ཉིན་
མོའི་སྐར་མ་ཙམ་དུ་འདུག དེ་ལྟར་ཁ་ཕྱིར་བལྟས་ཀྱི་ཤེས་པ་དེ་
ནང་དུ་ལོག་སྟེ་རང་ལ་བལྟས་པ་ན་ཆོས་བྱེད་པའི་མོས་བློ་ཡམ་མེ་བ་
ཞིག་ལས་བློ་བདེ་ངེས་པའི་དགེ་བའི་གྲངས་འདྲེན་རྒྱུ་ནི་ཤིན་ཏུ་ཉུང་།
སྡིག་པ་མི་དགེ་བ་ནི་ཞར་བྱུང་དུའང་བསགས་པའི་རྒྱུ་འདིས་ད་རེས་
ཀྱི་ཚེ་ཞབས་འདི་ལ་བཙན་ས་ཞིག་མ་ཟིན་ན་སླད་ནས་མི་ལུས་འཐོབ་
པར་མི་འདུག འཐོབ་ ཏུ་རེ་བའི་བློ་འདི་དཔྱིད་ཀ་ཉུངས་ཀར་་



42 ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
བཏབ་ནས་སྟོན་ནས་བསྡུ་རྩིས་བྱེད་པ་དང་འདྲ་བས་ཅོལ་རེ་ཆུང་
སྙམ་དུ་མྱོང་བ་མ་ཐོན་བར་དུ་བསྒོམ། །
གསུམ་པ་ངོ་བོའི་སྒོ་ནས་རྙེད་དཀའ་བ་ནི། དབྱར་དུས་ཀྱི་
སྲིན་བུ་ཤིན་ཏུ་མང་བའི་ས་ཕྱར་བ་ཙམ་གྱི་སྟེང་དུ་རང་ཉིད་དངོས་སུ་
ཡོད་པ་ལྟ་བུའི་འདུ་ཤེས་དང་བཅས་ཏེ། ག་རེ་དུད་འགྲོ་ལས་ཡི་
དྭགས་ཀྱི་འགྲོ་བ་མང་། དེ་ལས་དམྱལ་བའི་འགྲོ་བ་མང་། དུད་
འགྲོ་ལ་ཡང་བྱིངས་ན་གནས་པ། གླིང་བར་གྱི་མུན་པ་ན་ཡོད་པ་ལྟ་
བུའི་ཚོད་ན་ཁ་འཐོར་བའི་དུད་འགྲོ་ནི་ཆེས་ཉུང་མོད། འོན་ཀྱང་
ས་ཕྱར་བ་ཙམ་གྱི་སྟེང་དུ་དུད་འགྲོ་ཆུང་ངུ་བགྲང་གིས་མི་ལང་བ་ལྟ་བུ་
ཡོད་ནའང་མི་བཅུ་སྐོར་ཙམ་ལས་མི་ཤོང་བ་དང༌། ཡུལ་གྲོང་རེ་ལ་
མི་ཇི་ལྟར་མང་ཡང་འབུམ་ཕྲག་བརྒལ་བ་ཆེར་མི་འོང་ལ་སྲོག་ཆགས་
ཕྲ་མོ་བགྲང་བར་མི་ནུས་པ་སོགས་རྗེས་སུ་དཔག་པའི་ཚད་མས་་་
གཞལ་མི་དགོས་པར་མཁས་བླུན་ཀུན་ལ་མངོན་སུམ་དུ་གྲུབ་པ་དང་།
བདེ་འགྲོའི་ལུས་རྟེན་ལ་བལྟོས་ཏེ་ཡང་མི་ལུས། དེའི་ནང་ནས་ཀྱང་
ཆོས་དང་མཇལ་བའི་མི་ལུས་དཀོན། མཇལ་དུ་ཟིན་ཀྱང་ཉན་ན་
ཚིག་མི་ཟིན་། བསམས་ན་དོན་མི་གོ བསྒོམས་ན་རྒྱུད་ལ་མི་སྐྱེ་
བའི་གང་ཟག་མང་། ཐོས་བསམ་སྒོམ་གསུམ་གྱི་བློ་གྲོས་དང་ལྡན་
ཡང་ཚེ་འདིའི་འདུན་མ་ཁོ་ན་སྒྲུབ་པ་ཆེས་མང་བ་སོགས་ནས་ཆོས་
སྒྲུབ་པའི་མཐུན་རྐྱེན་མཐའ་དག་ཚང་བའི་ལུས་འདི་ལ་འདོད་པ་ཅན་
ལ་འཇིག་རྟེན་ན་འབྱུང་བར་དཀོན་པའི་ཁྱད་ནོར་རྙེད་པའི་བློ་སྐྱེས་



ལམ་ཁྲིད་འཇམ་དཔལ་ཞལ་ལུང་བཞུགས་སོ། །
43
པ་ལྟ་བུའི་མྱོང་བ་ཐོན་ཐོན་དུ་བསྒོམ་མོ། །
སྨྲས་པ། ཚེ་རབས་མང་བོར་སྲིད་པའི་ཕུན་ཚོགས་ལ། །སྤྱད་
ཀྱང་ད་དུང་ཉམ་ཐག་སྡུག་བསྔལ་བར། །མཐོང་ཞིང་ཚེ་འདིའི་ཟས་
ནོར་ལོངས་སྤྱོད་སོགས། །ཆེས་དཀོན་སྙིང་བོར་འཛིན་པའི་བླུན་པོ་
ཁྱོད། ། སྔོན་ཆད་ད་ལྟའི་སྤྱོད་ཚུལ་འདི་བཞིན་དུ། ། ཆོས་བརྒྱད་་་
དཀར་ནག་ཁྲ་གསུམ་གདོན་ཆེན་པོ། ། སྙིང་ལ་ཞུགས་པས་སྡུག་་་་
བསྔལ་བདེ་བ་རུ། །བཟུང་ནས་གཏན་གྱི་འདུན་མ་རླུང་ལ་བསྐུར། །
ད་ནི་ ཕན་བདེ་ལེགས་ཚོགས་སྒྲུབ་པའི་གཞི། ། དལ་འབྱོར་གྲུ་་་་་་
གཟིངས་ལན་ཅིག་རྙེད་པ་འདིས། །ངེས་ལེགས་རིན་ཆེན་གླིང་དུ་མ་
ཕྱིན་པར། །འཁོར་བར་སྟོང་ལོག་བྱས་ན་སྙིང་རྩ་རུལ། །ཞེས་པ་ནི་
བར་སྐབས་ཀྱི་ཚིགས་སུ་བཅད་པའོ། །
གཉིས་པ་སྙིང་བོ་ཇི་ལྟར་ལེན་པའི་ཚུལ་ལ་སྐྱེས་བུ་ཆུང་ངུ་དང་
ཐུན་མོང་བའི་ལམ་གྱི་རིམ་པ་ལ་བློ་སྦྱང་བ། སྐྱེས་བུ་འབྲིང་དང་
ཐུན་མོང་བའི་ལམ་གྱི་རིམ་པ་ལ་བློ་སྦྱང་བ། སྐྱེས་བུ་ཆེན་པོའི་ལམ་
གྱི་རིམ་པ་ལ་བློ་སྦྱང་བ་དང་གསུམ།
དང་བོ་ནི་ལམ་སྒྲོན་ལས། གང་ཞིག་ཐབས་ནི་གང་དག་་་
གིས། །འཁོར་བའི་བདེ་བ་ཙམ་དག་ལ། །རང་ཉིད་དོན་དུ་གཉེར་
བྱེད་པ། །དེ་ནི་སྐྱེས་བུ་ཐ་མར་ཤེས། །ཞེས་སྐྱེས་བུ་ཆུང་ངུ་ཕལ་བ་ཚེ་
འདིའི་བདེ་བ་དོན་དུ་གཉེར་ཞིང་སྡུག་བསྔལ་སྤོང་བ་ཙམ་ལྷུར་ལེན་
པ་དུད་འགྲོ་དང་རིགས་མཐུན་པ་ལྟ་བུ་རྣམས་ནི་སྐབས་འདིར་ངོས་



44 ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
འཛིན་པའི་སྐྱེས་བུ་ཆུང་ངུ་མ་ཡིན་ལ། འདིར་བསྟན་སྐྱེས་བུ་ཆུང་
ངུ་ཁྱད་པར་ཅན་ཚེ་འདི་དོན་དུ་མི་གཉེར་བར་ཕྱི་མའི་བདེ་བ་ཙམ་
ལྷུར་ལེན་པ་ཞིག་དགོས་ནའང་། སྐབས་འདིར་ས་བཅད་དུ་ཐུན་མོང་
བའི་ལམ་ཞེས་གསུངས་པའི་ཚིག་གི་ནུས་པས་འཁོར་བ་མཐའ་དག་ལ་
ཡིད་འབྱུང་བའི་སྔོན་དུ་ངན་སོང་གསུམ་གྱི་སྡུག་བསྔལ་ལ་ཡིད་འབྱུང་
བ་ཞིག་དགོས་པས་འདི་ལ་འཇིག་རྟེན་ཕྱི་མ་དོན་གཉེར་གྱི་བློ་བསྐྱེད་
པ། འཇིག་རྟེན་ཕྱི་མར་བདེ་བའི་ཐབས་བསྟན་པ་གཉིས། དང་
བོ་ལ་འཆི་བ་མི་རྟག་པ་བསམ་པ་དང༌། ངན་འགྲོའི་སྡུག་བསྔལ་
བསམ་པ་གཉིས། དང་བོ་ནི། བླུན་རྨོངས་ལ་ལ་འཆི་བ་མི་འོང་གི་རྟོག་
དཔྱོད་ཙམ་ཡང་མི་བྱེད་ལ། ཕལ་ཆེར་ནི་ནམ་ཞིག་འཆི་བ་ཞིག་
འོང་སྙམ་པ་ཡོད་མོད་མ་རྒས་ཀྱི་བར་དང་ལོ་ཟླ་ཞག་གྲངས་རེ་རེ་
བཞིན་ནས་མི་འཆི་སྙམ་པའི་དབང་གིས་འཆི་ནད་ཀྱིས་ཐེབས་པའམ་
ལོ་བརྒྱ་ཕྲག་ལོན་ཀྱང་རེ་ཞིག་གསོན་དུ་རེ་བའི་བསམ་པ་མངོན་གྱུར་
དེས་དཔེར་ན་ཕྱོགས་གཞན་དུ་མི་འགྲོ་བར་སྡོད་པའི་བློ་ཡོད་ན་འགྲོ་
གྲབས་ཡེ་མི་བྱེད་པར་མཁར་རྩིག་པ་དང་སོ་ནམ་སོགས་ཀྱི་གཤོམ་ར་
བྱེད་པ་བཞིན་ཚེ་འདིའི་འདུན་མ་འབའ་ཞིག་གི་དབང་དུ་འགྲོ་ལ།
བསམ་པ་དེ་ལས་ལོག་སྟེ་ སང་ཙམ་ཡང་མི་འཆི་བའི་ངེས་པ་མེད།
ཟླ་བ་རྟིང་མའི་བརྒྱགས་གྲབས་བྱས་ཀྱང་དེའི་དུས་སུ་རང་ཉིད་ལུས་
རྟེན་འདི་དང་དབྱིབས་མི་འདྲ་བ་རྭ་ཅོ་ཟིང་ངེ་བ་ཞིག་ཏུ་མི་སྐྱེ་བའི་
ངེས་པ་ཅི་ཡོད་སྙམ་པའི་བློ་ཞིག་དུར་རེ་བ་ཡོད་ཚེ། དཔེར་ན་ཡུལ་



ལམ་ཁྲིད་འཇམ་དཔལ་ཞལ་ལུང་བཞུགས་སོ། ། 45
གཞན་དུ་མགྱོགས་པར་འགྲོ་བའི་འདུན་པ་ཅན་དེ་གཞིས་སུ་སྡོད་པའི་
གྲབས་མི་བྱེད་པར་ཁལ་རྟ་སོགས་བྱེས་ཀྱི་སྟ་གོན་ལྷུར་ལེན་པ་ལྟར་
མྱུར་དུ་འཆི་སྙམ་པའི་བློ་དེས་འདི་སྣང་གི་བྱ་བ་ལ་མི་བརྩོན་པར་ཚེ་ཕྱི་
མར་ཕན་པའི་ཐབས་ངམ་ངམ་ཤུགས་ཀྱིས་བྱེད་པ་ཆོས་ཉིད་ཡིན་པའི་
ཕྱིར། ཆོས་འདི་དོན་དུ་གཉེར་བ་རྣམས་ནི་འཆི་བ་མི་རྟག་པའི་
ཆོས་སྐོར་ལ་བློ་སྦྱོང་བ་གལ་ཆེ་བས་འདི་ལ་གསུམ། ངེས་པར་འཆི་
བ་བསམ་པ། ནམ་འཆི་ངེས་མེད་བསམ་པ། འཆི་བའི་ཚེ་ཆོས་མ་
གཏོགས་པ་གཞན་གང་གིས་ཀྱང་མི་ཕན་པར་བསམ་པའོ། །དང་བོ་
ནི་མི་རྟག་པའི་ཚོམས་ལས། གང་ཡང་སངས་རྒྱས་རང་སངས་་་
རྒྱས། །སངས་རྒྱས་རྣམས་ཀྱི་ཉན་ཐོས་ཀྱང༌། །སྐུ་ལུས་འདི་ནི་སྤོང་
མཛད་ན། །སྐྱེ་བོ་ཕལ་བ་སྨོས་ཅི་དགོས། །ཞེས་དང་། ཚོམས་ལས།
གང་དུ་གནས་ནའང་འཆི་བས་མི་ཚུགས་པའི། །ས་ཕྱོགས་དེ་ནི་ཡོད་
པ་མ་ཡིན་ཏེ། །བར་སྣང་ལ་མེད་རྒྱ་མཚོའི་ནང་ནའང་མེད། །རི་བོ་
རྣམས་ཀྱི་གསེབ་ཏུ་ཞུགས་ནའང་མིན། །ཞེས་རང་ཅག་རྣམས་ངེས་
པར་འཆི་སྟེ་སྔོན་བྱོན་པའི་ཡང་དག་པར་རྫོགས་པའི་སངས་རྒྱས་སྐྱེ་
འཆི་ལ་དབང་ཐོབ་པ་རྣམས་ཀྱང་གདུལ་བྱ་རྟག་འཛིན་ཅན་རྣམས་
བསྐུལ་བའི་དོན་དུ་མྱ་ངན་ལས་འདས། དེ་བཞིན་དུ་རྒྱ་བོད་ཀྱི་
པཎ་གྲུབ་རྒྱལ་བློན་བྱང་ཆུབ་སེམས་དཔའ་སོགས་གང་ཟག་མཆོག་
དམན་གྲངས་མེད་པ་བྱོན་པ་ཆོས་འབྱུང་དེབ་ཐེར་གཏམ་རྒྱུད་སོགས་
ལས་བཤད་པ་མཐའ་དག་མ་བརྟགས་པའི་གནས་སྐབས་སུ་ད་ལྟ་ཡོད་



46 ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
ཡོད་འདྲ་བ་ཞིག་འོང་ནའང༌། ལེགས་པར་དཔྱད་ན་བྱུང་བའི་་
གཏམ་ཙམ་མ་གཏོགས་ཡུལ་དུས་གནས་སྐབས་གང་ན་བཞུགས་མེད་
པར་མྱ་ངན་ལས་འདས་པའི་ཚུལ་བསྟན་ཟིན། རང་གི་མངོན་སུམ་
གྱི་སྤྱོད་ཡུལ་ཅན་མཁན་སློབ་ཕ་མ་མཆེད་གྲོགས་མཛའ་བཤེས་སོགས་
དགྲ་གཉེན་བར་མའི་འགྲོ་བ་མཐའ་ཡས་པ་ཞིག་འཇིག་རྟེན་ཕ་རོལ་
ཏུ་སོང་། ད་ལྟ་ཁྲོམ་ཆེན་པོ་ཁྲི་ཕྲག་མང་བོ་འཚོགས་པའི་ཚེ་ནའང་
དེར་འཁོད་པ་མཐའ་དག་དུས་ཚོད་འདི་ནས་བཟུང་སྟེ་ལོ་བརྒྱ་ཚུན་
གྱི་ནང་དུ་འཆི་བར་ངེས། སྔར་བྱུང་བའི་མི་འདི་ཞེས་བྱ་བ་མ་ཤི་
བར་ཚེ་ཐར་ཞེས་པ་མེད་ན་བདག་གཅིག་པུ་ལ་དམིགས་ཀྱིས་བསལ་
ཏེ་འཆི་མི་དགོས་པ་ག་ལ་འོང་། ཚེ་ཚད་དྲུག་ཅུ་ཁ་རལ་དུ་བཤད་པ་
བཞིན་ཐུབ་ནའང་དབུགས་འབྱུང་རྔུབ་ཉི་ཁྲི་ཆིག་སྟོང་གིས་ཞག་རེ་
འཛད། ཞགས་སུམ་ཅུས་ཟླ་བ་འཛད། ཟླ་བ་བཅུ་གཉིས་ཀྱིས་ལོ་
འཛད། ལོ་དེ་འདྲ་བཅུ་གཉིས་ལ་ལོ་སྐོར་དུ་མིང་བཏགས་པ་ལྔ་
ཙམ་སོང་བ་ན་ཚེའི་ཚད་ལ་ཡང་གཏུགས་པས་རྒྱ་ཆེར་རོལ་པ་ལས།
སྲིད་གསུམ་མི་རྟག་སྟོན་ཀའི་སྤྲིན་དང་འདྲ། །འགྲོ་བའི་སྐྱེ་འཆི་གར་
ལ་བལྟ་དང་མཚུངས། །འགྲོ་བའི་ཚེ་འགྲོ་ནམ་མཁའི་གློག་འདྲ་སྟེ། །
རི་གཟར་འབབ་ཆུ་བཞིན་དུ་མྱུར་མགྱོགས་འགྲོ། ཞེས་ཚེ་སྐད་ཅིག་
ཀྱང་མི་སྡོད་ལ། ཟས་ནོར་ལྟ་བུ་སྔོན་མ་རྣམས་རིམ་གྱིས་ཟད་ཀྱང་
སླར་གསར་བ་བསྣན་དུ་ཡོད་པ་ལྟ་བུ་མ་ཡིན་པར་ཚེ་ཟད་པ་ལ་གསར་
དུ་བསྣན་རྒྱུ་མེད་པས་སྤྱོད་འཇུག་ལས། ཉིན་མཚན་སྡོད་པོ་ཡོད་



ལམ་ཁྲིད་འཇམ་དཔལ་ཞལ་ལུང་བཞུགས་སོ། ། 47
མེད་པར། །ཚེ་འདི་རྟག་ཏུ་གོད་འགྱུར་ཞིང་།. །སྣོན་པའང་གུད་ནས་
འོང་མེད་ན། །བདག་ལྟ་འཆི་བར་ཅིས་མི་འགྱུར། །ཞེས་སོགས་དཔེ་
དང་གཏན་ཚིགས་ཀྱི་སྒོ་ནས་ལེགས་པར་བསམས་ཏེ་ངེས་པར་འཆི་བ་
འོང་བ་ཐག་མ་ཆོད་ཀྱི་བར་བསྒོམ་མོ། ། གཉིས་པ་ནི། དེ་ལྟར་་
བསྒོམས་པས་མཐར་འཆི་བ་ལས་མ་འདས་མོད་རེ་ཞིག་དགྲ་འདུལ་
གཉེན་སྐྱོང་གི་བྱ་བ་དང་ཆོས་སྒྲུབ་པའི་མཐུན་རྐྱེན་སོགས་རྩོལ་བ་
བྱས་ཏེ་མཐར་ཆོས་ཤིག་བྱའོ་སྙམ་ན། ཁམས་གསུམ་གྱི་སེམས་ཅན་
རྣམས་ལ་ཚེའི་ཚད་རེ་བཤད་ཀྱང་དེ་རིང་མཐའ་ལ་བཤད་པ་བཤད་
པ་བཞིན་དུ་ཐུབ་པའི་ངེས་པ་ནི་སྒྲ་མི་སྙན་པ་མ་གཏོགས་པ་ལ་མེད་ལ།
ཁྱད་པར་དུ་འཛམ་བུ་གླིང་བ་རྣམས་ནི་མཛོད་ལས། འདི་ན་མ་
ངེས་ཐ་མར་ནི། །ལོ་བཅུ་དང་བོ་དཔག་ཏུ་མེད། །ཅེས་ངེས་པ་ཤིན་
ཏུ་ཆུང་བར་བཤད་ཅིང༌། བཤད་པ་ལྟར་རང་གིས་དངོས་སུ་མཐོང་
བ་སྔོན་ཆད་རང་ལས་གཞོན་པ་ཤིན་ཏུ་མང་བ་ཞིག་ཤི་སོང་ཞིང་ད་ལྟ་
རང་ལས་རྒན་པ་མང་བོ་ཞིག་འདུག་པས་དེ་དག་གི་སྔོན་དུ་བདག་མི་
འཆི་བའི་ངེས་པ་ག་ལ་ཡོད་དེ། ཚོམས་ལས། སང་དང་འཇིག་རྟེན་
ཕྱི་མ་གཉིས། །སྔོན་དུ་གང་འོང་གཏོལ་མེད་པས། །སང་གི་ཚེས་ལ་
མི་འབད་པར། །ཕྱི་མའི་དོན་ལ་འབད་པར་རིགས། །ཞེས་སང་གི་
ཚེས་གྲངས་དང་འཇིག་རྟེན་ཕྱི་མའི་བར་སྲིད་གཉིས་སྔོན་ལ་གང་
འགྲུབ་ཁ་ཚོན་མི་ཆོད།ལ་ལ་དག་ཟས་བཅོས་སྨན་དཔྱད་སོགས་ཐབས་
མང་བོའི་སྒོ་ནས་གསོན་པའི་རྐྱེན་མང་ངོ་སྙམ་ན། རིན་ཆེན་འཕྲེང་



48་ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
བ་ལས། འཆི་བའི་རྐྱེན་ནི་མང་བ་སྟེ། །གསོན་པ་ཡི་ནི་ཅུང་ཟད་
ཅིག། དེ་དག་རྣམས་ཀྱང་འཆི་བའི་ཡང་། །དེ་བས་རྟག་ཏུ་ཆོས་
མཛོད་ཅིག། ཅེས་ཟས་མ་འཕྲོད་པ། སྨན་ལོག་པ། གནས་ཁང་
ཇིབ་པ། གྲུ་བཤན་ཞིག་པ། མཛའ་བོས་བསླུས་པ་སོགས་གསོན་
རྐྱེན་འཆི་རྐྱེན་དུ་འགྱུར་བ་ཤིན་ཏུ་མང་། མར་མེ་ལ་སྡོང་བུ་དང་
མར་ཁུ་ལ་སོགས་པ་རིང་དུ་གནས་པའི་རྐྱེན་དུ་མ་ཡོད་ཀྱང་རླུང་ལྟ་
བུས་བསྐྱོད་དེ་གློ་བུར་དུ་འཆི་བ་བཞིན། ཚེའི་འཕེན་པ་མ་ཟད་ཀྱང་
འབྱུང་བ་འཁྲུགས་པ། བར་དུ་གཅོད་པའི་བགེགས་ཕན་གནོད་
རེས་འཇོག་ ཏུ་བྱེད་པའི་གདོན་སོགས་ཉེར་འཚེ་ཤིན་ཏུ་མང་བས་
བཤེས་སྤྲིངས་ལས། ཚེ་ནི་གནོད་མང་རླུང་གིས་བཏབ་པ་ཡི། །ཆུ་
ཡི་ཆུ་བུར་བས་ཀྱང་མི་རྟག་ན། །དབུགས་རྔུབ་དབུགས་འབྱུང་་་་
གཉིད་ཀྱིས་ལོག་པ་ལས། །སོད་ཁོམ་གང་ལགས་དེ་ནི་ངོ་མཚར་ཆེ། །
ཞེས་གང་ལ་བསམས་ཀྱང་ནམ་འཆི་ཆ་མེད་པར་མྱོང་བ་ཐོན་ངེས་ཀྱི་
བར་བསྒོམས་པས་རང་ལ་དགྲ་མ་རུང་བ་ཞིག་འོང་བར་ངེས་ཤིང་
དུས་གང་ལ་འོང་མ་ངེས་ན་ཉིན་རེ་ཞིང་ཟོན་བྱེད་པ་དང་འདྲ་བས་
གནད་ཆེའོ། །གསུམ་པ་ནི་སྤྱོད་འཇུག་ལས། ། གཤིན་རྗེའི་ཕོ་ཉས་
ཟིན་པ་ལ། །གཉེན་གྱིས་ཅི་ཕན་བཤེས་ཅི་ཕན། །དེ་ཚེ་བསོད་ནམས་
གཅིག་སྐྱབས་ན། །དེ་ཡང་བདག་གིས་མ་བསྟེན་ཏོ། །ཞེས་འཆི་བ་མི་
རྟག་པར་གྲགས་པའི་ལམ་པོ་ཆེ་རི་གཟར་གྱི་རྦབ་འདྲ་བ་དེ་ངེས་པར་
འོང་བའི་དུས་ལ་བབ་པའི་ཚེ་རྫས་སྔགས་ཏིང་འཛིན་དང་དཔའ་བོའི་



ལམ་ཁྲིད་འཇམ་དཔལ་ཞལ་ལུང་བཞུགས་སོ། ། ་་ 49
མཚོན་གྱིས་མི་བཟློགས། ཕྱུག་པོའི་ནོར་གྱིས་བསླུ་བ་དང་སྨྲ་མཁས་
གཏམ་གྱིས་འདྲིད་དུ་མེད་ཅིང༌། གཉེན་བཤེས་མང་བོས་མཐའ་
ནས་བསྐོར། སྟོབས་དང་ལོངས་སྤྱོད་འཁོར་ལོས་སྒྱུར་རྒྱལ་ལ་་་་་
འགྲན་དུ་བཟོད་པ་རྣམས་ཀྱང་འཁྲིད་པ་དང་འཁྱེར་བའི་དབང་ལྟ་ཅི་
སྨོས། མའི་མངལ་ནས་ལྷན་ཅིག་ཏུ་འགྲོགས་པའི་ལུས་འདི་ཡང་
ཙམ་གྱི་བཞག་སྟེ་རྣམ་པར་ཤེས་པ་གཅིག་པུ་དབང་མེད་དུ་འགྲོ་བའི་
ཚེ་རྗེས་སུ་འབྲང་ཞིང་ཕན་ཐོགས་པ་ནི་སྔོན་བསགས་ཀྱི་དགེ་བ་་་
སོགས་དམ་པའི་ཆོས་ཁོ་ན་ལས་མི་འདུག་སྙམ་དུ་མྱོང་བ་ཐོན་པར་
བསྒོམ་མོ། །བླུན་པོ་ལ་ལ་འཆི་བའི་ཚེ་ཆོས་ཀྱིས་ཕན་པ་དེ་འཆི་མི་
དགོས་པ་ཞིག་ལ་གོ་བར་སྣང་མོད། འདི་བའི་ལུགས་ལ་མི་འཆི་བ་
མ་ཡིན་ཡང་འཆི་ལུགས་མི་གཅིག་སྟེ། ཆོས་པ་རབ་འཆི་བ་ལ་བྲོད།
འབྲིང་མི་འཚེར། ཐ་མ་མི་འགྱོད་བྱ་བ་བཀའ་གདམས་གོང་མའི་
གསུང་འཕྲོས་ལས་བྱུང་བ་ཡིན་ནོ། །
སྨྲས་པ། ལས་ཉོན་དབང་གིས་འཕངས་པའི་སྐྱེ་སྲིད་འདི། །
གྲུབ་ཙམ་ཉིད་ནས་མི་རྟག་འཆི་བའི་དྲུང་། །ཅུང་ཟད་ངལ་གསོ་མེད་
པར་འགྲོ་བཞིན་དུ། །གཏན་དུ་སྡོད་གྲབས་བྱེད་ལས་བླུན་པ་སུ། །ལོ་
ཟླ་ཚེས་ཀྱི་མ་ངེས་དུས་མིན་དུ། །རྒན་གཞོན་གོ་རིམ་མེད་པར་འཆི་བ་
དག། མཐོང་བཞིན་ནམ་འཆིའི་ཆ་ལ་དུས་འདེབས་པའི། །ཆུ་བུར་
མིག་ལྡན་ཁྱོད་ཉིད་ཅེར་རེ་ལོང་། །ནམ་ཡང་མི་འབྲལ་དཀར་བོ་དགེ་
བའི་གྲོགས། ། སྤངས་ནས་ཁྲེལ་ཆུང་མཛའ་བཤེས་འཁོར་གཡོག་་་་



50 ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
ནོར། ། རྟག་ཏུ་ ཕན་པར་ སེམས་ཁྱོད་བར་དོ་ཡི། ། བགྲོད་དཀའ་
འཕྲང་དེར་གཅིག་པུར་ཕྱིན་གྱི་དོགས། །ཞེས་བྱ་བ་ནི་བར་སྐབས་ཀྱི་
ཚིགས་སུ་བཅད་པའོ། །
གཉིས་ པ་ ངན་ འགྲོའི་ སྡུག་ བསྔལ་ བསམ་ པ་ ལ་ དམྱལ་ བ།
དུད་འགྲོ། ཡི་དྭགས་ཀྱི་སྡུག་བསྔལ་བསམ་པ་དང་གསུམ། དང་
བོ་ལ་ཚ་དམྱལ་དང༌། གྲང་དམྱལ་གཉིས། དང་བོ་ནི། དེ་ཡང་
གོང་དུ་འཆི་བ་མི་རྟག་པའི་ཆོས་སྐོར་སྒོམ་པའི་རྒྱུ་མཚན། དེ་ལྟར་
ཤི་བའི་འོག་ཏུ་མར་མེ་ཤི་བའམ་རྩྭ་ཕུང་མེས་བསྲེགས་པ་ལྟར་རིགས་
འདྲ་ཕྱི་མ་རྒྱུན་ཆད་པ་ཞིག་ནི་མི་འོང༌། ངེས་པར་སྐྱེ་བ་ཞིག་ལེན་པ་
ལས་འོས་མེད། སྐྱེ་བ་དེ་ཡང་བདེ་འགྲོ་དང་ངན་འགྲོ་གང་རུང་
ཞིག་ཏུ་སྐྱེ་བ་ལས་མ་འདས་པས་བདེ་འགྲོར་སྐྱེ་བའི་རྒྱུ་དགེ་བ་ནི་སྔོན་
ཆད་རང་ཉིད་ཀྱི་བློ་བདེ་སིང་ངེ་བ་བསགས་པ་ཞིག་ནི་མི་དྲན་ཞིང་ཚེ་
རབས་སྔོན་མ་རྣམས་སུ་བསགས་མ་བསགས་ཀྱང་ཆ་མེད། མི་དགེ་
བའི་ལས་ནི་རྒྱལ་པོའི་གན་མཛོད་བཞིན་དུ་གང་ལ་བལྟས་བལྟས་ནས་
བསགས་འདུག དེའི་འབྲས་བུ་ངན་སོང་གི་སྡུག་བསྔལ་ཞིག་མྱོང་
དགོས་བྱུང་ན་ལུས་འདི་ག་ལ་བྱུང་བ་དང་ལུས་གཞན་དུ་འཕོས་ནས་
བྱུང་བར་ཁྱད་མེད། ད་ལྟ་མ་བརྟགས་པའི་ གནས་ སྐབས་སུ་རྨ་
འབྲས་ཀྱི་ནད་བྱུང་བ་ལྟ་བུ་དེ་གའི་ཐད་ཀྱི་ཤ་རུས་ཀྱི་ཐོག་ཏུ་མྱོང་བ་
འདྲ་ཞིག་འདུག་ནའང་དོན་དུ་མྱོང་བྱེད་ནི་སེམས་ཡིན་ཏེ། མིན་ན་ཤི་
བའི་འོག་ཏུ་རོ་ལ་མཚོན་བསྣུན་པ་ལ་ཡང་ན་ཚ་འབྱུང་དགོས་པ་ལ་མི་



ལམ་ཁྲིད་འཇམ་དཔལ་ཞལ་ལུང་བཞུགས་སོ། ། 51
འབྱུང་བར་ངེས་པས་དེ་རིང་ལྷ་མིའི་དཔལ་འབྱོར་མྱོང་བཞིན་པའི་
སེམས་འདིའི་ཐོག་ཏུ་སང་ནས་མནར་མེད་ཀྱི་སྡུག་བསྔལ་མི་འབྱུང་
བའི་ངེས་པ་ཅི་ཡོད། དེ་དག་གི་ཚུལ་ཡིད་འབྱུང་སྐྱེ་བ་ལ་མགོན་པོ་
ཀླུ་སྒྲུབ་ཀྱིས། རབ་ཏུ་ཚ་ཞིང་གྲང་བ་ཡི། །དམྱལ་བ་ཉི་མ་གཅིག་
བཞིན་དྲན། །ཞེས་གསུངས་པ་ལྟར་དམྱལ་བའི་སྡུག་བསྔལ་དེ་བསམ་
དགོས་ཏེ། བསམ་ཚུལ་ད་ལྟ་ཕལ་ཆེར་ལུང་དང་དེའི་ཚིགས་བཅད་
ཡམ་མེ་བ་ཞིག་ངག་ཏུ་བརྗོད་ནས་ཁ་ཕྱིར་བལྟས་ཀྱི་ཤེས་པས་གཞན་
གྱི་སྡུག་བསྔལ་ལ་བལྟ་བ་ལྟ་བུ་བྱེད་པ་དེ་རྒྱུད་ཐོག་ཏུ་ཡེ་མི་ཁེལ་ཏེ།
དཔེར་ན་རྒྱལ་པོའི་ཁྲིམས་རར་ནག་ཅན་ཞིག་ཆད་ལས་ཀྱིས་ནན་ཏུར་
སྣ་ཚོགས་བྱེད་པ་མཐོང་བ་ན། སེམས་དགེ་བ་རྣམས་དེ་ལ་བརྟེན་
པའི་ངེས་འབྱུང་དང་སྙིང་རྗེ་སྐྱེ་བ་འོང་ནའང་ཕལ་ཆེ་བ་ནི་ལྟད་མོ་
དང་ཉམས་དགའ་བའི་སྣང་བ་སྐྱེ་མོད། སྣང་བ་དེ་ག་སྐྱེ་བཞིན་
པའི་མི་དེ་ཁྲིམས་རར་ཁྲིད་ནས་ཡན་ལག་ལྕགས་ཀྱིས་བཅིང་བ་སོགས་
བྱས་བྱུང་ཚེ་སྔར་གྱི་བདེ་སེམས་དེ་སྐད་ཅིག་ཀྱང་མི་བཟོད་པའི་སྡུག་
བསྔལ་གྱི་སེམས་སུ་གྱུར་ནས་འདི་ལས་ཐར་ན་ཅི་མ་རུང་སྙམ་པ་མ་
གཏོགས་བློ་གཞན་མངོན་གྱུར་མི་སྐྱེ་བ་དང་འདྲ་བས། སྐབས་་་
འདིས་མཚོན་པའི་འཁོར་བའི་སྡུག་བསྔལ་སྒོམ་པའི་སྐོར་ཕལ་ཆེར་ལ་
རང་ཉིད་འགྲོ་བ་རིགས་དྲུག་གང་ཡིན་པ་དེར་སྐྱེས་ནས་སྡུག་བསྔལ་
དེ་རང་ཐོག་ལ་བྱུང་བའི་ཚུལ་གྱིས་བློ་ནང་དུ་བཀུག་ནས་སྒོམ་དགོས་
པའི་ཕྱིར་ན། ཞེ་སྡང་གི་མཐུས་བསགས་པའི་མི་དགེ་བའི་འབྲས་བུ་



52 ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
དམྱལ་བའི་བར་སྲིད་གྲུབ་པའི་ཚེ་ལུས་ལ་བསིལ་བའི་སྣང་བ་ཤར་ཏེ་
ཚ་བ་དོན་དུ་གཉེར་བ་ན་བར་སྲིད་འགགས་ནས་ཚ་དམྱལ་དུ་སྐྱེ་བར་
བཤད་པས། སྤྱི་ཁྱབ་ཏུ་འོག་ཐམས་ཅད་ལྕགས་སྲེགས་ཀྱི་ས་གཞི།
ཁོར་ཡུག་ལྕགས་སྲེགས་ཀྱི་ར་བ། སྟེང་འོག་མེ་ལྕེ་ཀུན་ཏུ་འབར་
ཞིང་འཁྲུག་པའི་ནང་དུ། ཡང་སོས་ནི། བཤད་མ་ཐག་པའི་་
གནས་དེ་འདྲ་བ་ཞིག་ཏུ་རང་ཉིད་མངོན་སུམ་དུ་སྐྱེས་འདུག་སྙམ་དུ་
འབད་ནས་བསྒོམས་པས་ལུས་རྩེད་ཡམ་ཡམ་པ། སེམས་འཇིགས་
ཞུམ་ཞུམ་པ་འོང་ངོ༌། །དེ་ལྟ་བུ་བྱུང་བ་ན་དེར་སྐྱེས་པའི་སེམས་ཅན་
མང་བོ་འཚོགས་ཏེ་ཞེ་སྡང་གི་དབང་གིས་ཕན་ཚུན་གཅིག་གིས་གཅིག་
ལ་མཚོན་ཆ་སྣ་ཚོགས་རྡེག་པར་བསམ། དེ་ལ་བརྟེན་ནས་རང་གི་ལུས་
ཚལ་བ་བརྒྱ་སྟོང་དུ་སོང་བ་དང་བརྒྱལ་ཐབས་སུ་འགྱེལ་བ་སོགས་ཀྱི་
རྣམ་པ་དངོས་སུ་མྱོང་རྒྱུ་ཡོད་པ་ལྟ་བུ་མ་བྱུང་གི་བར་གསལ་གདབ།
དེ་ནས་ནམ་མཁའ་ལས། ཁྱོད་རྣམས་ཡང་སོས་པར་གྱུར་ཅིག་པའི་
སྒྲ་བྱུང་བ་དང་གསོས་ཏེ་སྔར་ལྟར་མཚོན་བསྣུན་པ་སོགས་ཀྱིས་སྡུག་
བསྔལ་ཁོར་མོ་ཡུག་ཏུ་བསྒོམ། དེ་ལྟར་ཉམས་ལེན་རྡོ་རུས་ཐུག་པ་
བྱས་པས་ཟས་སྐོམ་གྱི་དང་ཁ་འགགས་པ་སྙམ་བྱེད་པ་དང༌། བྲེ་
མོའི་གཏམ་དང་འདུ་འཛིའི་གཡེང་བ་ལ་མི་སྤྲོ་ཞིང་། སྤྱོད་ལམ་
མཐའ་དག་ཏུ་འབད་པ་མེད་པར་སྡིག་སྤོང་དགེ་སྒྲུབ་ལ་ངང་གིས་
འཇུག་པ་ཞིག་འོང༌། སྔར་གྱི་སེམས་དང་སྤྱོད་ཚུལ་སོ་ན་འདུག་ཚེ་
ཆོས་ དང་ གང༌ ཟག་ ཐ་ དད་ དུ་ སོང་ བ་ ཡིན་ ནོ། ། ཐིག་ ནག་ ནི།



ལམ་ཁྲིད་འཇམ་དཔལ་ཞལ་ལུང་བཞུགས་སོ། ། 53
དམྱལ་སྲུང་རྣམས་ཀྱིས་ལུས་ལ་ཐིག་བརྒྱད་བཏབ་སྟེ་མཚོན་ཆས་་་་
གཤགས་པར་བྱེད་དོ། །བསྡུས་འཇོམས་ནི། དམྱལ་བ་བརྒྱད་ཀར་
རིམ་པ་བཞིན་སྐྱེ་དགོས་པ་མིན་ཡང་འདིར་འཁྲིད་རིམ་ལྟར་སྒོམ་པའི་
དབང་དུ་བྱས་ཏེ་སྔར་གྱི་སྡུག་བསྔལ་དེ་ལས་འབྲོས་པའི་སྣང་བ་ཤར་
ཏེ་ཕྱིན་པ་ན་རི་ར་ལུག་གླང་སེང་ལྟ་བུའི་གདོང་བ་ཅན་གྱི་བར་དུ་ཆུད་
དེ་བཙིར་བ་ན་སྒོ་ཐམས་ཅད་ནས་ཁྲག་གི་རྒྱུན་འབབ་བོ། །ངུ་འབོད་
ནི། ཡང་བྲོས་པས་ལྕགས་ཀྱི་ཁང་བའི་ནང་དུ་སླེབ་པ་ན་སྒོ་དབྱེར་
མེད་དུ་འགྲིག་སྟེ་ཕྱོགས་ཀུན་ནས་མེ་འབར་ཏེ་བསྲེགས་པས་ད་འབྲོས་
ས་ཡང་མི་འདུག་སྙམ་ནས་ངུ་འབོད་ལྷང་ལྷང་བ་བྱེད་དོ། །ངུ་འབོད་
ཆེན་པོ་ནི་ལྕགས་ཁང་དེ་ག་ལ་ལྕགས་ཁང་གཅིག་གིས་ བསྐོར་ཏེ་་་༌
བསྒོམ་པར་བཤད་ཀྱང་། བླ་མའི་བཞེད་པ་ལྕགས་ཁང་དེ་ནས་ཐོན་
ཏེ་བྲོས་པ་ན་ལྕགས་ཁང་ཉིས་རིམ་དུ་ཆུད་དེ་སྡུག་བསྔལ་སྔོན་མ་ལས་
ཉིས་འགྱུར་གྱིས་ཆེ་བ་ནི་བསམ་པའི་ཁྱད་པར་ལྕགས་ཁང་ནང་མ་
ནས་ཐོན་སྲིད་ཀྱང་ཕྱི་མ་ལས་མི་ཐོན་སྙམ་པ་སྟེ། དཔེར་ན་བཙོན་
ཁང་ལ་གྱོང་ཉིས་རིམ་དུ་ཡོད་ན་གྱང་ནང་མ་བརྟོལ་ཐུབ་ཀྱང་ཕྱི་མ་
བརྟོལ་མ་ཐུབ་དོགས་པས་སྡུག་བསྔལ་བ་བཞིན་ནོ། །ཚ་བ་ནི་ལྕགས་
ཀྱི་གསལ་ཤིང་མེ་འབར་བས་འཕོངས་དང་སྤྱི་བོའི་བར་ཏལ་མར་ཕུག་
སྟེ་དབང་བོའི་སྒོ་ཐམས་ཅད་ནས་མེ་ལྕེ་འབར་བ་དང༌། ལུས་རིལ་
བུ་ཁྲོ་ཆུའི་ནང་དུ་འཚོད་པའོ། །རབ་ཏུ་ཚ་བ་ནི་གསལ་ཤིང་རྩེ་གསུམ་
གྱི་ དབུས་ མ་ སྤྱི་ བོ་ དང་ གཡས་ གཡོན་ ཕྲག་ པ་ ནས་ ཐོན་ པ་ དང་།



54 ལ མ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
ལྕགས་སྲེགས་ལེབ་མོ་ལུས་ལ་སྣམ་བུ་ལྟར་དཀྲི་བ་དང༌། ཁྲོ་ཆུའི་
ནང་དུ་འཚོད་པ་ན་ཤ་ཁྲག་རྣམས་ཞིག་སྟེ་ཀེང་རུས་ལྟར་འགྲོ་བའོ། །
མནར་མེད་ནི་ཕྱོགས་མཚམས་ཀུན་ནས་མེ་འབར་བས་ལུས་དང་མེ་
དབྱེར་མེད་པ་ལྟ་བུའི་ཚུལ་གྱིས་ངུ་བའི་སྐད་ཐོས་པ་ཙམ་མོ། ། སྡུག་
བསྔལ་དེ་དག་ཀྱང་ཡུན་ཐུང་ངུ་ཙམ་ཞིག་གིས་མི་ཆོག་སྟེ། ཆོས་
མངོན་པ་ལས། མིའི་ལོ་ལྔ་བཅུ་ལ་འདོད་ལྷའི་ཉིན་ཞག་གཅིག་ཏུ་
བྱེད་པ་སོགས་ཅུང་ཟད་གོ་དཀའ་ཞིང་མི་གསལ་བས། དམྱལ་བ་
བརྒྱུད་པོའི་ནང་གི་ཚེ་ཐུང་ཤོས་ཡང་སོས་པའི་ཚེ་ཚད་མི་ལོ་ཁྲི་ཕྲག་
ཆེན་པོ་གཅིག་དང་ཁྲག་ཁྲིག་དྲུག་ཐེར་འབུམ་ཆེན་པོ་གཉིས་ཡིན་པས།
གཞན་རྣམས་རིམ་གྱིས་ལོག་པོར་འཕར་ཚུལ་བསམས་ན་སྙིང་འགས་
པར་ཐུག་པ་ལས་འོས་ཅི་ཡོད། བཤེས་སྤྲིངས་སུ། ཇི་སྲིད་མི་དགེ་དེ་
ཟད་མ་གྱུར་པ། ། དེ་སྲིད་སྲོག་དང་འབྲལ་བར་མི་འགྱུར་རོ། །
ཞེས་པ་ལྟར་ན་ད་ལྟའི་རང་ཅག་རྣམས་ཀྱི་སྤྱོད་ཚུལ་དང་བཅས་ཏེ་དེ་
ལས་ཡུན་རིང་བ་ཞིག་མི་འོང་བའི་ངེས་པ་ཅི་ཡོད་སྙམ་དུ་ཡིད་འཁུལ་
ངེས་ཤེས་པའི་བར་དུ་བསྒོམ་མོ། །གཉིས་པ་ནི། དམྱལ་བའི་བར་
སྲིད་པ་དེའི་ལུས་ལ་ཚ་བའི་རྣམ་པ་ཤར་བས་གྲང་བ་ལ་དགའ་བའི་
བསམ་པས་རྐྱེན་བྱས་ཏེ་བར་སྲིད་འགགས་ནས་མཐའ་ཐམས་ཅད་
གངས་རིའི་ཕྲེང་བས་བསྐོར་བ་འོག་ཁ་བའི་ཐད་དང་འཁྱག་རོམ་གྱི་
གཅོང་རོང་ཟབ་མོ། སྟེང་ཁ་བ་བུ་ཡུག་འཚུབས་པ། མུན་པས་
གཏིབས་ཤིང་རླུང་དྲག་པོས་བཏབ་ པའི་གནས་དང་དེར་སྐྱེ་ཚུལ་་་་



ལམ་ཁྲིད་འཇམ་དཔལ་ཞལ་ལུང་བཞུགས་སོ། ། 55
སོགས་ནི་ཚ་གྲང་གི་ཁྱད་པར་མ་གཏོགས་སྔར་ལྟར་ལ། བྱེ་བྲག་ཏུ་
ཆུ་བུར་ཅན་ནི་ཁ་བའི་བུ་ཡུག་ཆེན་པོ་རླུང་གིས་ཕྱོགས་བཞི་ནས་་
བཏབ་སྟེ་ལུས་ལ་ཕོག་པས་ཆུ་བུར་བྱུང་ཞིང་འཁུམས་པའོ། །ཆུ་བུར་
རྡོལ་བ་ནི་དེ་ལས་རྣག་ཁྲག་འཛག་པའོ། །ཨ་ཆུ་ཟེར་བ་ནི་སྡུག་བསྔལ་
ཆེར་སོང་བས་སྐད་ཀྱི་གདངས་དྲག་པོར་འདོན་པའོ། །ཀྱི་ཧུད་ཟེར་
བ་ནི་སྡུག་བསྔལ་དེ་བས་ཆེར་སོང་བས་སྐད་ཀྱི་གདངས་ཆག་སྟེ་རྐན་
གྱི་ཕུག་ནས་འདོན་པའོ། ། སོ་ཐམ་ཐམ་པ་ནི་སྡུག་བསྔལ་སྔར་ལས་
ཀྱང་ཇེ་ཆེར་འཕེལ་བས་སྐད་འདོན་མ་ནུས་པར་སོ་ཐམ་ཐམ་བྱེད་
པའོ། ཨུཏྤལ་ལྟར་གས་པ་ནི་རླུང་ཆེན་པོས་བཏབ་པས་ཁ་དོག་སྔོ་
ཞིང་སེར་ཆུང་ཕྲ་མོ་ཁ་དྲུག་ཏུ་གས་པའོ། །པདྨ་ལྟར་གས་པ་ནི་པགས་
པ་ སྔོན་པོ་རྣམས་ཞུས་ཏེ་ ཤའུ་དམར་ཧུ་རེ་བ་ཚལ་བ་བཅུར་གས་་
པའོ། ། པདྨ་ལྟར་ཆེར་གས་པ་ནི་མདོག་སྔོན་མ་ལྟར་ལ་སེར་ཁ་་་་
བརྒྱའམ་དེ་བས་ཀྱང་མང་བ་སྟེ། སྐྱེས་རབས་ལས། མེད་པར་ལྟ་
བ་ཚེ་རབས་ཕྱི་མ་ལ། །གནས་པ་དེ་ན་མུན་ནག་རླུང་གྲང་ལྡང་། །
དེས་ནི་རུས་པའང་འཇིག་པའི་ནད་སློང་ན། །བདག་ལ་ཕན་འདོད་
སུ་ཞིག་དེ་རུ་འཇུག། ཅེས་སོ། །སྡུག་བསྔལ་དེ་ཡང་མ་ག་དྷའི་བྲེ་བོ་
ཆེའི་ཁལ་བརྒྱད་ཅུ་འགྲོ་བའི་ཏིལ་གྱི་བང་བ་ནས་ལོ་བརྒྱ་བརྒྱ་ན་ཏིལ་
རེ་ཕྱུང་བས་དེ་ཟད་པའི་ཚེ་ཆུ་བུར་ཅན་གྱི་ཚེ་ཚད་དུ་བཤད་པ་སོགས་
ལ་ལུས་འདར་བ་དང་ཡིད་སྐྱོ་ཤས་ཀྱི་སྣང་བ་དྲག་ཏུ་བསྐྱེད་དོ། །དེ་
ལྟར་དམྱལ་བ་ཚ་གྲང་གི་སྡུག་བསྔལ་བཅུ་དྲུག་པོ་འདི་རྒྱུད་ཐོག་ཏུ་



56. ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
ཁེལ་ངེས་ཤེས་པའི་སྡུག་བསྔལ་ལ་ཡིད་འབྱུང་སྐྱེས་ན་ཉེ་འཁོར་དང་
ཉི་ཚེའི་དམྱལ་བ་སོགས་རྒྱས་བཤད་རྣམས་ལ་ཤུགས་ཀྱིས་ཡིད་འབྱུང་
གི་མྱོང་བ་ཐོན་འོང་བས། ཧ་ཅང་རྒྱས་པར་མི་སྤྲོ་ན་འདི་ཙམ་གྱིས་
ཆོག་གསུངས། - ཟླ་བ་གཉིས་ཙམ་གྱི་ལོང་ཡོད་ན་ཉེ་འཁོར་ཉི་ཚེའི་
སྡུག་བསྔལ་གྱི་དམིགས་སྐོར་སྤྲོས་ཏེ་མཛད་པ་ཡི་གེའི་ཚོགས་ཀྱིས་
འཇིགས་ཏེ་མ་བཀོད་པས་གཞན་ལས་ཤེས་པར་བྱའོ། ། གཉིས་པ་
དུད་འགྲོའི་སྡུག་བསྔལ་བསམ་པ་ནི་བཤེས་སྤྲིངས་ལས། དུད་་་་
འགྲོའི་སྐྱེ་གནས་ན་ཡང་གསོད་པ་དང༌། །བཅིང་དང་རྡེག་སོགས་
སྡུག་བསྔལ་སྣ་ཚོགས་པ། །ཞི་གྱུར་དགེ་བ་སྤངས་པ་རྣམས་ལ་ནི། །
གཅིག་ལ་གཅིག་ཟ་ཤིན་ཏུ་མི་བཟད་པ། །ཞེས་དུད་འགྲོ་ལ་བྱིངས་
དང་ཁ་འཐོར་བ་གཉིས་སུ་ས་སྡེ་ལས་བཤད་པའི་བྱིངས་ན་གནས་པ་
ནི་རི་རབ་ཀྱི་ཆུ་མཚམས་མན་ཆད་ཀྱི་ཁོངས་སུ་ཡོད་དེ་ལུས་ཀྱི་ཆེ་ཆུང་
སོགས་མ་ངེས་པ་སྣ་ཚོགས་འབྲུའི་ཕུང་བོ་ལྟར་སྤུངས་པ་རྣམས་ནི་ཆེ་
བས་ཆུང་བ་ཁྱུར་མིད་དང་ཆུང་བས་ཆེ་བའི་ལུས་འབུགས་པ་དང་
གཞན་དག་མུན་པ་ཤིན་ཏུ་གནག་པས་ལག་པ་བརྐྱང་བསྐུམས་ཙམ་
ཡང་མི་མཐོང་བ་དང༌། རྒྱུ་མཚོར་གནས་པའི་ཆུ་སྲིན་སོགས་ནི་
གནས་དང་བཟའ་བཏུང་དང་གྲོགས་ལ་ངེས་པ་མེད་པའོ། །ཁ་་་་
འཐོར་བའི་རི་དྭགས་རྣམས་ནི་ལིངས་པ་དང་ཁྱི་དང་གཅན་གཟན་
སོགས་ཀྱིས་དབང་མེད་དུ་འདེད་པ། བདག་ཏུ་བཟུང་བ་རྣམས་ནི་
གསོད་རྡེག་བཀོལ་བ། གཞན་ཡང་ཀླུའི་རིགས་རྣམས་ནི་བྱེ་ཚན་



ལམ་ཁྲིད་འཇམ་དཔལ་ཞལ་ལུང་བཞུགས་སོ། ། 57 །
དང་མཁའ་ལྡིང་གི་འཇིགས་པ། སྲོག་ཆགས་ཕྲ་མོ་རྣམས་ནི་རྐྱེན་
ཅུང་ཟད་ཙམ་གྱིས་འཆི་བ་སོགས་དང་། མཐའ་དག་ཀྱང་བླང་དོར་མི་
ཤེས་པའི་རང་བཞིན་ཅན་ཏེ། རང་ཉིད་བཤད་མ་ཐག་པའི་དུད་
འགྲོ་དེ་དག་ཅི་རིགས་པར་སྐྱེས་པ་དང་སྡུག་བསྔལ་ གྱི་མྱོང་ཚུལ་་་
སོགས་ཀྱི་ཉམས་ལེན་མྱོང་བ་སྐྱེ་ངེས་སུ་བསྒོམ། ཚེའི་ཚད་ནི་རིང་།
བ་རྣམས་བསྐལ་བ་ཙམ་ནས། ཐུང་བ་ཉིན་ཞག་ཀྱང་ཡོད་པས་
མཐའ་གཅིག་ཏུ་མ་ངེས་སོ། ། གསུམ་པ་ཡི་དྭགས་ཀྱི་སྡུག་བསྔལ་ནི་
བཤེས་སྤྲིངས་ལས། ཡི་དྭགས་ན་ཡང་འདོད་པས་ཕོངས་པ་ཡིས། །
བསྐྱེད་པའི་སྡུག་བསྔལ་རྒྱུན་ཆགས་མི་འཆོས་པ། །བཀྲེས་སྐོམ་གྲང་
དྲོ་ངལ་དང་འཇིགས་པ་ཡིས། །བསྐྱེད་པ་ཤིན་ཏུ་མི་བཟད་བསྟེན་
འཚལ་ལོ། །ཞེས་ཡི་དྭགས་ལ་རིགས་གསུམ་དུ་ཡོད་པར་བཤད་པའི་
ཕྱིའི་སྒྲིབ་པ་ཅན་ནི་ལྗོན་པའི་འབྲས་བུ་དང་ཆུ་ཀླུང་སོགས་མཐོང་སྟེ་
ལོངས་སྤྱོད་པར་ཕྱིན་པ་ན་མཚོན་ཆ་ཐོགས་པས་བསྲུང་བའམ་རྣག་
ཁྲག་སོགས་སུ་མཐོང་བའོ། །ནང་གི་སྒྲིབ་པ་ཅན་ནི་གྲོང་ཁྱེར་སེར་སྐྱ་
ཞེས་བྱ་བ་ཆུ་དང་རྩི་ཤིང་སོགས་འདོད་པའི་དངོས་པོ་ཅི་ཡང་མེད་པ་
དེར་ཟས་སྐོམ་མི་རྙེད་པ་དང༌། ཅུང་ཟད་རྙེད་ཀྱང་ཁ་ཁབ་མིག་
མགྲིན་པ་རྟ་རྔ་ལྟོ་བ་རི་རབ་ཡན་ལག་འཇག་མ་ལྟ་བུར་གྱུར་པའི་
དབང་གིས་ཟས་ཁར་མི་ཤོང་། ཉུང་ཟད་སོང་བ་རྣམས་མགྲིན་པ་
ནས་མི་ཐར། ཐར་ཀྱང་ལྟོ་བ་མ་ཁེངས་པས་སྡུག་བསྔལ་བའོ། །ཟས་
སྐོམ་གྱི་སྒྲིབ་པ་ཅན་ནི་ཟས་སྐོམ་རྣམས་ཀྱང་མེ་འབར་ནས་ལུས་ཚིག་



58
ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
པ་དང་། བཤང་གཅི་དང་རང་ཤ་ཟ་བས་ཉམ་ཐག་པའོ། ། གཞན་
ཡང་ས་ག་ཟླ་བའི་རེག་བྱ་ཚ་ཞིང་དགུན་ཉི་མ་གྲང་བ། བལྟས་པ་
ཙམ་གྱིས་ཆུ་ཀླུང་བསྐམས་ཏེ་ངམ་གྲག་ཏུ་འཆར་བ་སོགས་བཀྲེས་སྐོམ་
གྱི་སྡུག་བསྔལ་སྣ་ཚོགས་མྱོང་བ་དེ་དག་ཏུ་བཤད་མ་ཐག་པའི་ཡི་
དྭགས་དེ་འདྲའི་གཟུགས་སུ་རང་ཉིད་སྐྱེས་པར་བསམས་ཏེ་རྒྱུད་ཐོག་
ཏུ་ཁེལ་ངེས་ཤེས་པ་ཞིག་བསྒོམ་མོ། །སྡུག་བསྔལ་དེ་ཡང་ཡུན་ཐུང་ངུ་
ཙམ་མ་ཡིན་པར་མི་ལོ་ཆིག་ཁྲི་ལྔ་སྟོང་མྱོང་དགོས་པར་བཤད་པ་
སོགས་ལ་རྗེས་སུ་དཔགས་ཏེ་བསམས་ན་ངེས་འབྱུང་བཅོས་མིན་སྐྱེ་
བར་སྣང་། དོན་ཧྲིལ་གྱི་དྲིལ་ན་ད་ལྟ་རང་རེ་རྣམས་ཇ་ཕོར་བ་གང་
འཐུང་ཡུན་ཙམ་ཞིག་ལག་པ་མེ་དོང་དུ་འཇུག་པ། དགུན་གྲང་སྒང་
ལ་ཞག་གཅིག་ཙམ་གཅེར་བུ་བྱེད་པ། ཞག་གསུམ་བཞི་ཙམ་བཟའ་
བཏུང་ཡེ་མེད་པ། ས་རྡོ་མང་བོ་སྤུངས་པའི་འོག་ཏུ་འགུལ་སྐྱོད་མི་
ནུས་པར་གནས་དགོས་པ་ལྟ་བུ་བྱུང་ན་བཟོད་བསྲན་མི་ཐུབ་པ་་་་
མངོན་སུམ་གྱིས་གྲུབ་པ་དེ་ལྟར་ན་ངན་སོང་གསུམ་གྱི་སྡུག་བསྔལ་
བཟོད་ག་ལ་ནུས་པས་མགོན་པོ་ཀླུ་སྒྲུབ་ཀྱིས། ཐོབ་དཀའ་འཛམ་གླིང་
མི་ཡི་ལུས། །དེ་ཐོབ་དུས་སུ་ངན་སོང་རྒྱུ། །རབ་ཏུ་བསྒྲིམས་ཏེ་་་
བཅད་པར་བྱ། ། ཞེས་ད་རེས་མི་དང་དུད་འགྲོའི་ཁྱད་པར་འབྱེད་
པའི་དུས་འདིར་སྙིང་རུས་བསྐྱེད་དགོས་སྙམ་པའི་རང་ལ་ཡང་ཡང་
ལྕག་གིས་བྲབ་པར་བྱའོ། །
སྨྲས་པ། ཚ་སྲེག་རབ་འབར་ལྕགས་ཀྱི་ཁང་བའི་ནང་། །བཅད་



ལམ་ཁྲིད་འཇམ་དཔལ་ཞལ་ལུང་བཞུགས་སོ། ། 59
གཏུབས་གཙིར་བའི་ཁྲག་གི་ཆུ་ཀླུང་འབབ། ། དབང་བོའི་སྒོ་ནས་
ལྷབ་ལྷབ་མེ་འབར་བའི། ། ཚུལ་འདིར་མི་འཇིགས་ སྙིང་ལ་གདོན་
གྱིས་བརླམས། ། མུན་ནག་གངས་རིའི་སྦུབས་ཀྱི་འཐོར་རླུང་ཁྲོད། །
གྲང་རེག་རྣོན་པོའི་མཚོན་གྱིས་ཉམ་ཆུང་ལུས།: །བརྒྱ་སྟོང་མང་བོར་ །
གས་ཀྱང་མི་འཆི་བའི། །བྱེད་པོ་མི་དགེའི་དགྲ་འདིས་རྟག་ཏུ་་་་་
མནར། ། རྨ་འབྲས་ནད་ཀྱི་ཟུག་གཟེར་ཆུང་ངུ་ཡང་། ། མི་བཟོད་
བཞིན་དུ་ཤ་རུས་པགས་པའི་ཆེད། །གསོད་ཅིང་ཟ་བའི་སྡུག་བསྔལ་
མཐའ་མེད་ལ། །སྙིང་རྩ་མི་འདར་སེམས་མེད་བེམ་པོའམ་ཅི། །ད་
ལྟའི་ཚེ་ཐུང་འདི་ཡི་ཟས་སྐོམ་དོ། ། ངལ་བར་ནུས་ན་མི་ལོ་ཁྲི་ལྔ་་
སྟོང་། ། མི་བཟད་བཀྲེས་སྐོམ་གདུང་བ་སེལ་སླད་དུ། །ལུས་སྲོག་་
འདོར་ནུས་སྙིང་རུས་བསྐྱེད་ཀྱང་ཆུངས། །བཟོད་དཀའ་ངན་འགྲོའི་
གཡང་ལ་བ་སྤུའི་རྩེ། །འགུལ་བ་ཙམ་གྱི་ཡ་ང་མ་མཆིས་ཀྱང་། །དགྲ་
འདུལ་གཉེན་སྐྱོང་འདི་སྣང་ཆོས་བརྒྱུད་ལ། །སྤྱང་གྲུང་ཁུར་འཛིན་
ཁྱོད་ལས་བླུན་པ་སུ། །ཞེས་བྱ་བ་ནི་བར་སྐབས་ཀྱི་ཚིགས་སུ་བཅད་
པའོ། །
གཉིས་པ་འཇིག་རྟེན་ཕྱི་མར་བདེ་བའི་ཐབས་བསྟེན་པ་ལ་་་་
བསྟན་པ་ལ་འཇུག་པའི་སྒོ་སྐྱབས་སུ་འགྲོ་བ། བདེ་ལེགས་ཐམས་ཅད་
ཀྱི་རྩ་བ་ལས་འབྲས་སྒོམ་པ་གཉིས། དང་བོ་ལ་དངོས་དང་། བསླབ་བྱ་
གཉིས། དང་བོ་ནི། སྤྱོད་འཇུག་ལས། ཇི་ལྟར་མཚན་མོ་མུན་ནག་
སྤྲིན་རུམ་ན། །གློག་འགྱུ་སྐད་ཅིག་རབ་སྣང་སྟོན་པ་ལྟར། ། དེ་



60 ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
བཞིན་སངས་རྒྱས་མཐུ་ཡིས་བརྒྱ་ལམ་ན། །འཇིག་རྟེན་བསོད་ནམས་
བློ་གྲོས་ཐང་འགའ་འབྱུང་། །དེ་ལྟས་དགེ་བ་ཉམ་ཆུང་ཉིད་ལ་རྟག།
སྡིག་པ་སྟོབས་ཆེན་ཤིན་ཏུ་མི་ བཟད་པ། ། ཞེས་ཉེས་དམིགས་ལ་་་
འཇིགས་པ། ཡོན་ཏན་ལ་དད་པ། རང་འདྲའི་འགྲོ་བ་ལ་སྙིང་རྗེ་
གསུམ་གྱི་སྒོ་ནས་བསམ་པ་ལ་དམ་པའི་ཆོས་ཀྱི་སྒྲ་ཙམ་མི་ཐོས་པའི་
མུན་བསྐལ་ནི་མཚན་མོ་སྤྲིན་ནག་འཁྲིགས་པའི་སྨག་རུམ་ལྟ་བུ་ནས་
ཆོས་དང་མཇལ་རྒྱུ་ཡོད་པའི་སྒྲོན་བསྐལ་ནི་མུན་རུམ་དེ་ན་གློག་་་་
འཁྱུག་པ་བཞིན་དུ་དཀོན་པས་སྔོན་ཆད་སྡིག་པ་རྒྱུ་མཚོ་ཆེན་པོ་ཙམ་
ནས་དགེ་བ་ཀུ་ཤའི་རྩེས་ཆུ་ཐིགས་བླངས་པ་ལྟར་སྟོབས་ཤིན་ཏུ་ཆུང་
བའི་སྟེང་དུ་ཚེ་འདིར་ཡང་ཆོས་པའི་མིང་གཟུགས་ཀྱི་བློ་བྲིད་ཀྱིས་
གཞན་མགོ་བསྐོར་བ་ལས་གསུང་རབ་དང་རང་སེམས་སྤྱོད་ཚུལ་
རྣམས་ཞུས་དག་བཏང་ན་མི་དགེ་བའི་ཕྱོགས་ཆེས་མང་བར་གདའ།དེ་
ཡང་རང་ལ་དགྲ་མ་རུང་བ་ཞིག་ཡོད་དོགས་པ་ལས་མྱུར་དུ་འོང་བའི་
གཏམ་དང་དགྲ་དེའི་དཔའ་ནུས་ཚུར་ལུས་སྲོག་ལོངས་སྤྱོད་ལ་ཇི་ལྟར་
གནོད་སོགས་ཀྱི་རྒྱུ་མཚན་ཡང་མ་ངེས་ན་དེ་ལ་འཇིགས་པ་དང་ཟོན་
བྱེད་པ་མི་འོང་ལ། དགྲ་དེ་བྱུང་ན་རྨེག་མེད་དུ་འཇོམས་པ་དང་།
དུས་ཀྱང་ལོ་གཅིག་ཚུན་ལ་འོང་ངེས་ཤིང་དེའི་བར་ལ་ནམ་འོང་ཆ་
མེད་པར་ཤེས་ན་དལ་བར་སྡོད་པ་སྐད་ཅིག་མི་ནུས་པར། ཕ་རོལ་གྱི་
དགྲ་ལས་སྟོབས་མངའ་ཐང་ཆེ་ངེས་ཀྱི་དཔོན་ཞིག་འཚོལ་ཞིང་གྲོགས་
སུ་སྒྲོན་ནམ། མཁར་བཙན་པོ་བཟོའམ། དེས་མི་སླེབ་པའི་ཐག་རིང་དུ་



ལམ་ཁྲིད་འཇམ་དཔལ་ཞལ་ལུང་བཞུགས་སོ། ། 61 །
འགྲོ་བ་སོགས་སྟ་གོན་གང་རུང་བྱེད་པ་ལྟར་དགྲ་ངན་སོང་གི་སྡུག་
བསྔལ་ཟེར་བ་དེ་ལོ་བརྒྱ་ཚུན་ལ་འོང་བར་ཤེས་ཤིང་། ཟླ་བ་རྟིང་མ་
དང་མནར་མེད་ཀྱི་དམྱལ་བ་གཉིས་གང་སྔ་མི་ཤེས་པས་འཆི་བ་མི་
རྟག་པ་དང་ངན་འགྲོའི་ངང་ཚུལ་ལ་གོང་དུ་མྱོང་བས་ཐོན་པའི་་་༌་
དབང་ གིས་ སྐྱབས་ གནས་ ཤིག་ འཚོལ་ བ་ ལས་ འོས་ མི་ འདུག
སྐྱབས་ཡུལ་ཡང་སློབ་དཔོན་ཕྱོགས་གླང་གིས། གཏིང་མཐའ་མེད་པའི་
འཁོར་བ་ནི། །རྒྱ་མཚོའི་ནང་ན་རྣམ་པར་གནས། །འདོད་ཆགས་ལ་
སོགས་མི་བཟད་པའི། །ཆུ་སྲིན་གྱིས་ནི་ལུས་ཟོས་པས། །དེ་རིང་གང་
ལ་སྐྱབས་སུ་མཆི། །ཞེས་འཁོར་བ་འདི་རྒྱ་མཚོ་ལྟར་གཏིང་ཟབ་ཅིང་།
འདོད་ཆགས་ལ་སོགས་པ་མི་དགེ་བའི་ཆུ་སྲིན་གདུག་པ་ཅན་གྱིས་
གཙེས་པར་ཆུད་པའི་རང་རེ་སྐྱེ་རྒུ་རྣམས་གང་ལ་སྐྱབས་སུ་འགྲོ་ཞེས་
དྲི་བའི་ཚུལ་དུ་གསུངས་པ་ལ་ལན་གྱི་ཚུལ་དུ་བསྟོད་པ་བརྒྱ་ལྔ་བཅུ་བ་
ལས། གང་ཞིག་ལ་ནི་ཉེས་པ་ཀུན། །གཏན་ནས་ཡོང་ཡེ་མི་མངའ་
ཞིང་། །གང་ལ་རྣམ་པ་ཐམས་ཅད་དུ། །ཡོན་ཏན་ཐམས་ཅད་གནས་
གྱུར་པ། །གལ་ཏེ་སེམས་ཤིག་ཡོད་ན་ནི། །དེ་ཉིད་ལ་ནི་སྐྱབས་འགྲོ་
ཞིང་། །དེ་བསྟོད་དེ་ནི་བཀུར་བ་དང་། །དེ་ཡི་བསྟན་ལ་གནས་པར་
རིགས། །ཞེས་དགྲ་ཟླ་ལས་སྟོབས་དང་ཁ་དྲག་ཆུང་བ་ཞིག་གིས་རང་
ཕ་རོལ་གྱི་དགྲ་དེའི་འཇིགས་པ་ལས་སྐྱོབ་མི་ནུས་པ་བཞིན་ཚངས་པ་
དང་ཁྱབ་འཇུག་དང་དབང་ཕྱུག་སོགས་ལྷ་མི་མཐུ་བོ་ཆེ་ལ་བརྟེན་
ཀྱང་ཁོང་རང་རྣམས་འཁོར་བ་ལས་མ་ཐར་བར་འཁོར་བའི་ཉེས་པས་



62 ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
མནར་བཞིན་པ་ཡིན་པས་གཏན་གྱི་སྐྱབས་སུ་མི་འོས། གང་འོས་ན།
སྐྱབས་འགྲོ་བདུན་ཅུ་བར། སངས་རྒྱས་ཆོས་དང་དགེ་འདུན་ནི། །
ཐར་བ་འདོད་པ་རྣམས་ཀྱི་སྐྱབས། །ཞེས་དཀོན་མཆོག་གསུམ་གཏན་
གྱི་སྐྱབས་སུ་གསུངས་པ་ནི་བཤད་མ་ཐག་པའི་སྐྱོན་དང་བྲལ་ཞིང་
ཡོན་ཏན་དང་ལྡན་པས་བསླུ་བ་མེད་པར་ངེས་པ་བརྙེད་ནས་སྐྱབས་
སུ་འགྲོ་བ་ལ། འགྲོ་ཚུལ་གྱི་དམིགས་སྐོར་མང་ཡང་འདྲ་བཅོས་རྒྱས་
བཀབ་ཀྱིས་རང་བཟོ་མེད་པའི་ཆོས་འདི་གའི་ལུགས་སྲོལ་གྱི་བཞེད་པ།
དཔེ་ལ་བསྟོད་པ་ལས། ཁྱོད་སྐུ་མཚན་གྱིས་སྤྲས་གྱུར་པ། །མཛེས་གྱུར་
མིག་གི་བདུད་རྩི་ནི། །སྤྲིན་མེད་སྟོན་གྱི་ནམ་མཁའ་ལ། །སྐར་མའི་
ཚོགས་ཀྱིས་སྤྲས་པ་འདྲ།ཞེས་པ་ལྟར་བསམ་དགོས་པས་སངས་རྒྱས་ཀྱི་
སྐུ་སྒོམ་ཚུལ་ཡང་གསང་སྔགས་ཀྱི་སྐབས་སུ་སྒོམ་པའི་མདུན་དུ་དམ་
ཚིག་པ་བསྐྱེད་པ་ལྟ་བུའི་ཆེད་དུ་གསལ་བཏབ་པ་དེ་འདྲ་མ་ཡིན་པར།
དཔེར་ན་ཁྲོམ་དང་ཚོང་འདུས་ཆེན་པོར་ཕྱིན་པ་ན་བྲོ་ཤོན་ལ་སོགས་
པའི་ལྟད་མོ་སྣ་ཚོགས་དང་རྒྱན་ཆ་ལུགས་དང་འཁོར་གཡོག་གི་མཛེས་
པ་སོགས་གང་ཟག་མཆོག་དམན་རང་བློ་འཇུག་པའི་རིགས་མཐོང་བ་
ན། སླར་གནས་དེ་མ་ཡིན་པའི་གཞན་དུ་སླེབས་པའི་དུས་དྲན་ཤེས་
ཀྱིས་གསོས་བཏབ་པའི་ཚེ་དེ་རྣམས་ཀྱི་བྱད་དབྱིབས་རྒྱན་ཆ་ལུགས་
སྤྱོད་ལམ་སོགས་མིག་གིས་མཐོང་རྒྱུ་ཡོད་པ་ལྟ་བུར་བཀྲ་ལམ་གྱིས་
འཆར་བ་ཡིན་གྱི། དེ་རྣམས་མདུན་གྱི་ཐད་ལྟ་བུར་ཆེད་གཉེར་སྒོམ་
པའི་སྣང་བ་མི་འཆར་བ་བཞིན་དུ་འདིར་ཡང་དེ་བཞིན་གཤེགས་པའི་



ལམ་ཁྲིད་འཇམ་དཔལ་ཞལ་ལུང་བཞུགས་སོ། ། 63
བྲིས་འབུར་གྱི་སྐུ་གཟུགས་ལ་ཡང་ཡང་བལྟས་ཤིང་། སེམས་ཀྱིས་དེ་
བཞིན་གཤེགས་པ་དེ་སྐུ་མདོག་གསེར་བཙོ་མ་ལྟ་བུ་ན་བཟའ་ཆོས་
གོས་གསུམ་དང་ལྡན་པ་མཚན་དང་དཔེ་བྱད་ཀྱིས་སྤྲས་པ་ལྟ་བས་
ཆོག་མི་ཤེས་པ་ཞིག་ཡོད་པ་འདུག་གོ་སྙམ་དུ་གསོས་བཏབ་པ་ན་སྔར་
མིག་ཤེས་ཀྱི་ཡུལ་དུ་གྱུར་པ་དེས་རྐྱེན་བྱས་ནས་གསལ་ལམ་ལམ་པ་
འཆར་བས་དེའི་ཚེ་མཐོང་ན་མི་མཐུན་པ་མེད་ཅིང་མཐོང་བ་ཙམ་
གྱིས་དོན་དང་ལྡན་པར་བྱེད་ནུས་པ་དེ་ལྟ་བུ་བྱང་ཆུབ་སེམས་དཔའ་
མན་ཆད་ལ་མེད་པའི་སངས་རྒྱས་ཀྱི་སྐུའི་ཡོན་ཏན་ཕུལ་དུ་བྱུང་བར་
འདུག་སྙམ་པའི་དད་པ་ལྷང་ལྷང་བ་དང་། དངོས་སུ་མཇལ་རྒྱུ་བྱུང་ན་
སྙམ་པའི་གདུང་བ་དང་། སངས་རྒྱས་རྗེས་སུ་དྲན་པ་འདི་ལྟ་བུ་བསོད་
ནམས་ཆེ་སྙམ་པའི་སྤྲོ་བ་རྣམས་ཤུགས་དྲག་པོ་མ་བྱུང་གི་བར་དུ་
བསྒོམ། དེ་བཞིན་དུ་གསུང་གི་ཡོན་ཏན་ནི་བདེན་པ་བོའི་ལེའུ་ལས།
འདི་ལྟར་སེམས་ཅན་ཀུན་གྱིས་ངེས་པའི་ཚིག། མང་བོ་དག་གིས་དུས་
གཅིག་ཞུ་ཞུས་ན། །སེམས་ཀྱི་སྐད་ཅིག་གཅིག་ལ་ཐུགས་ཆུད་ནས། །
གསུང་དབྱངས་གཅིག་གིས་སོ་སོར་ལན་ཡང་འདེབས། །དེ་ལྟ་བས་
ན་འདྲེན་པ་འཇིག་རྟེན་ན། །ཚངས་པའི་སྒྲ་དབྱངས་གསུང་སྒྲོག་ .
མཁྱེན་པར་མཛོད། །དེ་ནི་ལྷ་མིའི་སྡུག་བསྔལ་མཐར་འབྱིན་པའི། །
ཆོས་ཀྱི་འཁོར་ལོ་རབ་ཏུ་སྐོར་བར་མཛད། ། ཅེས་པ་ལྟར་བསམ་་་
དགོས་ཀྱང་སངས་རྒྱས་ཀྱི་གསུང་དང་འདྲ་བའམ་དེའི་དཔེར་འོས་པ་
ཞིག་དངོས་སུ་ཐོས་པའི་སྐལ་བ་ཕྲ་བས། ད་ལྟ་པི་ཝང་ལྟ་བུ་རང་གི་



64 ལ མ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
བློར་འགྲོ་བའི་སྒྲ་སྙན་པ་ཞིག་ལས་རྗེས་སུ་དཔགས་ཏེ། གོང་གི་སྐུ་
ཤིན་ཏུ་མཛེས་པའི་སངས་རྒྱས་དེའི་མགུར་ལས་འོངས་པའི་གསུང་གི་
སྒྲ་སྙན་པ་ཡན་ལག་དྲུག་ཅུ་རྩ་བཞིའི་དབྱངས་ཅན། ཁམས་གསུམ་
གྱི་སེམས་ཅན་ཐམས་ཅད་ཀྱིས་དུས་གཅིག་ཏུ་དྲི་བ་ཞུས་ན། ལེགས་
སྦྱར་གྱི་སྐད་ལྟ་བུ་གཅིག་གི་སྒོ་ནས་བསྟན་པའི་དྲི་ལན་དེ་འགྲོ་བ་སོ་
སོའི་སྐད་དུ་ཤར་ཏེ་ཐེ་ཚོམ་ཅིག་ཅར་དུ་སེལ་བ་སོགས་སྔར་བཞིན་
དད་གདུང་སྤྲོ་གསུམ་གྱི་སྒོ་ནས་ཉམས་སུ་མྱོང་བར་བྱ། ཐུགས་ཀྱི་ཡོན་
ཏན་ནི་བསྔགས་འོས་བསྔགས་བསྟོད་ལས། ཁྱོད་འབའ་ཞིག་གི་ཡེ་ཤེས་
ཀྱིས། །ཤེས་བྱ་མཐའ་དག་ཁྱབ་ལགས་ཀྱི། ། ཁྱོད་ལས་གཞན་པ་་
ཐམས་ཅད་ཀྱི། །ཤེས་བྱ་ཁོ་ན་ལྷག་པ་ལགས། །ཞེས་མཁྱེན་པའི་ཡོན་
ཏན་ཆོས་མཐའ་དག་ལ་ལྐོག་ཏུ་མ་གྱུར་པས་རྣམ་ པ་ ཐམས་ ཅད་་་
མཁྱེན་པའི་ཡེ་ཤེས་ཀྱིས་གདུལ་བྱའི་དབང་བོ་དང་འཚམ་པར་རྗེས་སུ་
འཛིན་པ་ལ་མཁས། བརྒྱ་ལྔ་བཅུ་བ་ལས། འགྲོ་བ་འདི་དག་ཐམས་
ཅད་ནི། །ཁྱད་མེད་ཉོན་མོངས་རྣམས་ཀྱིས་བཅིངས། །ཁྱོད་ནི་འགྲོ་
བའི་ཉོན་མོངས་དག། དགྲོལ་སླད་ཡུན་རིང་ཐུགས་རྗེས་བསྡམས། །
དང་བོར་ཁྱོད་ལ་ཕྱག་བགྱིའམ། །འོན་ཏེ་གང་གིས་འཁོར་བར་་་་་
ཁྱོད། །སྐྱོན་མཁྱེན་ཡུན་རིང་དེ་ལྟ་བུར། །བཞུགས་མཛད་ཐུགས་རྗེ་
ཆེ་ལ་བགྱི། །ཞེས་སེམས་ཅན་ཐམས་ཅད་ལ་རྗེས་སུ་བརྩེ་བའི་ཐུགས་
རྗེ་ཆེན་པོས་བསྡམས་པས་གཡས་ནས་ཙན་དན་གྱི་ལྡེ་གུ་བྱུགས་པ་
དང་གཡོན་ནས་སྟ་གྲིས་བཞོགས་པ་ལ་ཡང་ཉེ་རིང་མི་མངའ་བའི་



ལམ་ཁྲིད་འཇམ་དཔལ་ཞལ་ལུང་བཞུགས་སོ། ། 65
ཕྱིར་ན་སེམས་ཅན་ཀུན་ལ་མ་རང་གི་བུ་གཅིག་པུ་ལ་བརྩེ་བ་ལྟ་བུ་
མངའ་ཚུལ་སོགས་ལ་ཡང་སྔར་ལྟར་བསམ།འཕྲིན་ལས་ནི་བརྒྱ་ལྔ་བཅུ་
བ་ལས། ཁྱོད་ཀྱིས་ཉོན་མོངས་གཞོམ་པར་བཤད། ། བདུད་ཀྱི་གཡོ་
དག་བསྟན་པར་མཛད། ། འཁོར་བའི་རང་བཞིན་མི་བཟད་་་་་་་་
བརྗོད། །འཇིགས་པ་མེད་པའི་ཕྱོགས་ཀྱང་བསྟན། ། ཕན་དགོངས་
ཐུགས་རྗེ་ཅན་གྱིས་ནི། །སེམས་ཅན་རྣམས་ལ་བགྱི་འཚལ་བ། །གང་
ཞིག་ཁྱོད་ཀྱིས་མ་མཛད་པ། །གཞན་ཀོ་ཅི་ཞིག་མཆིས་ལགས་ཀྱེ། །
ཞེས་སེམས་ཅན་ལ་བརྩེ་བ་ཙམ་ཉན་རང་སོགས་ལ་ཡང་ཡོད་མོད།
ཡོད་པ་ཙམ་གྱིས་མི་ཕན་པ་དཔེར་ན་མ་ལག་ཞ་མའི་བུ་ཆུས་ཁྱེར་ན་
གྲོགས་གཞན་ལ་ར་མདའ་སྦྲན་ནས་འདོན་དགོས་པ་ལྟར་ལ། སངས་
རྒྱས་ནི་འགྲོ་བ་རྣམས་སྒྲོལ་བའི་ནུས་མཐུ་ཡོངས་སུ་རྫོགས་པས་གཞན་
ཕན་དུ་འགྱུར་ན་དམྱལ་བའི་མེ་དོང་ཡང་འདོད་ལྡན་མཐོ་རིས་ཀྱི་
དགའ་ཚལ་དུ་འཇུག་པ་ལྟར་སྤྲོ་བ་དང་བཅས་ཏེ་ཐོགས་པ་མེད་པར་
དོན་མཛད་ཚུལ་རྣམས་སྔར་ལྟར་བསམ།དེ་ལྟ་བུའི་སྐུ་གསུང་ཐུགས་ཀྱི་
ཡོན་ཏན་དེ་ནི་རྒྱུ་མེད་པ་དང་མི་མཐུན་པའི་རྒྱུ་ལས་བྱུང་བ་མ་ཡིན་ཏེ།
འགོག་པ་དང་ལམ་གྱི་བདེན་པ་བརྗོད་བྱའི་གཙོ་བོར་བྱས་ནས་སྟོན་
པའི་ལུང་གི་ཆོས་དཀོན་མཆོག་ལ་ཐོས་བསམ་བྱས་པས་རྟོགས་པའི་
ཆོས་དཀོན་མཆོག་སྤངས་རྟོགས་ཀྱི་ཡོན་ཏན་བདེན་པ་གཉིས་མངོན་
དུ་མཛད་པ་ལ་ངེས་ཤེས་རྙེད་ནས་ཆོས་དཀོན་མཆོག་ལ་དམིགས་པའི་
དད་པ་བཅོས་མིན་མ་བྱུང་བར་དུ་བསྒོམ།དགེ་འདུན་དཀོན་མཆོག་ནི་



68 ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
བྱམས་འཇམ་དབྱངས་སྤྱན་རས་གཟིགས་ལ་སོགས་པ་བྱང་ཆུབ་་་་
སེམས་དཔའ་རྣམས་དང་། འོད་སྲུང་ཆེན་པོ་མཆོག་ཟུང་གཉིས་ལ་
སོགས་པ་ཉན་ཐོས་ཀྱི་དགེ་འདུན་དཀོན་མཆོག་རྣམས་ལ་སྔར་ལྟར་སྐུ་
གསུང་ཐུགས་ཀྱི་མཛད་པ་རྣམས་ལ་ལེགས་པར་དྲན་པར་བྱས་ཏེ།
འདི་དག་རྣམས་ཀྱིས་ སངས་རྒྱས་ཀྱི་ཡོན་ཏན་དངོས་མ་ཐོབ་ཀྱང་
བདེན་པ་གཉིས་ཉམས་སུ་ལེན་ཅིང་སྐྱབས་སྒྲུབ་པའི་ཟླ་གྲོགས་མཛད་
པར་འདུག་སྙམ་པའི་ཡོན་ཏན་རྣམས་བསམ་མོ། །དེ་ལྟར་དང་བའི་
དད་པ་ཁྱད་པར་ཅན་དང་ལྡན་པར་མ་ཟད་མངོན་འདོད་ཀྱི་བློ་གལ་
ཆེ་བ་དཔེར་ན་འཇིག་རྟེན་གྱི་དཔོན་དེས་དགྲའི་གནོད་པ་ལས་སྐྱོབ་
ཅིང་།སྨན་པ་མཁས་པས་འདུ་བ་འཁྲུགས་པའི་འཇིགས་པ་བསལ་ཡང་
རང་དེ་དག་གི་གོ་འཕང་འཐོབ་རྒྱུ་མིན་ལ། ཁ་དྲག་དང་གསོ་དཔྱད་
ཀྱིས་ཡིད་ཕྲོགས་ཏེ་བདག་ཀྱང་དེ་ལྟ་བུ་ཞིག་བྱུང་ན་སྙམ་པའི་བློ་སྐྱེ་བ་
ཙམ་ནི་མི་སྲིད་པའི་ངེས་པ་ཅི་ཡོད།སྐྱེས་བུ་ཆུང་ངུ་ཁོ་ན་ལ་རང་དཀོན་
མཆོག་གི་གོ་འཕང་ཐོབ་པ་མིན་ཡང་། དེའི་ཐུགས་རྗེས་གནས་སྐབས་
ཀྱི་སྡུག་བསྔལ་ལས་སྐྱོབ། སྲིད་པའི་བདེ་བ་ལ་སྦྱོར་བ་ཉི་ཚེ་བའི་སྐྱབས་
ཀྱིས་སྐྱོབ་པ་ལྟར་ལ། འབྲིང་གི་སྐབས་སུ་ཡུལ་ཉན་རང་གང་རུང་
གི་སློབ་པ་དང་མི་སློབ་པའི་རྟོགས་པའི་ཡོན་ཏན་མངོན་དུ་བྱེད་པའི་
ཚུལ་གྱི་སྒོ་ནས་སྐྱོབ་དགོས་ཤིང་། སྐྱེས་བུ་ཆེན་པོ་ལ་གནས་སྐབས་ཀྱི་
སྐྱབས་བྱང་ཆུབ་སེམས་དཔའི་ལམ་དང་སྐྱབས་མཐར་ཐུག་རྣམ་པ་
ཐམས་ཅད་མཁྱེན་པ་མངོན་དུ་བྱེད་པའི་ཚུལ་གྱིས་སྐྱབས་གནས་སུ་



ལམ་ཁྲིད་འཇམ་དཔལ་ཞལ་ལུང་བཞུགས་སོ། ། 67
འཛིན་དགོས་པས་འདུལ་བ་རྒྱ་ཆེར་འགྲེལ་ལས། སངས་རྒྱས་ལ་སྐྱབས་
སྟོན་པ་བོ།ཆོས་ལ་སྐྱབས་དངོས། དགེ་འདུན་ལ་སྐྱབས་སྒྲུབ་པའི་ཟླ་
གྲོགས་སུ་བཟུང་བར་བཤད་པ་ལྟར། དེ་ལྟ་བུའི་གོ་འཕང་དེ་དག་གིས་
ཀྱང་མངོན་དུ་བྱ་སྙམ་པའི་བསམ་པ་ཡང་ཡང་གསལ་གདབ། འོ་ན་
སྐབས་འདིར་སྐྱེས་བུ་ཆེན་པོ་གཙོ་ཆེ་བས་མི་གནས་པའི་མྱང་འདས་
ལ་སྐྱབས་དངོས་ཞུ་ན། ཉན་རང་གི་མྱང་འདས་དང་དགེ་འདུན་ལ་
སྐྱབས་སུ་བཟུང་བར་དགོས་པ་ཅི་ཡོད་སྙམ་ན། དམིགས་བསལ་ས་
གཉིས་པ་ཐོབ་པའི་བྱང་སེམས་དེས།ས་དང་བོའི་སྤངས་རྟོགས་ཀྱི་ཆོས་
དང་དགེ་འདུན་ལ་སྐྱབས་སུ་འགྲོ་མི་དགོས་པ་དེ་ཉིད་རྒྱུ་སྐྱབས་སུ་
གྱུར་པས་ཆུ་བོའི་འཇིགས་པ་ལས་སྒྲོལ་བའི་ཟམ་པ་ལྟར་བྱེད་ནའང་།
རང་རེ་ལམ་དུ་མ་ཞུགས་པ་རྣམས་ཀྱིས་ཐེག་པ་གསུམ་གའི་སྐྱབས་
གནས་ལ་སྐྱབས་སུ་འགྲོ་དགོས་པས་གསུང་རབ་ཀྱི་གནད་མ་གོ་བའི་
ཅལ་ཅོལ་གྱི་རྗེས་སུ་མི་འབྲང་ངོ༌། །དཀོན་མཆོག་གསུམ་གྱི་ཡོན་ཏན་
ལ་དད་ཅིང་ཐོབ་འདོད་ཡོད་པ་རྒྱུ་མཚན་དུ་བྱས་ཏེ། སྐྱིད་སྡུག་ཅི་བྱུང་
ཡང་ཁྱེད་ཤེས་སྙམ་པའི་བློ་ལིངས་བསྐྱུར་ཡིད་ཆེས་ཀྱི་མོས་གུས་ཤིག་
མེད་ན་ཁུག་པའམ་ཨ་ལོང་ལྟ་བུ་མེད་པ་ལ་ལྕགས་ཀྱུས་འདྲེན་མི་ནུས་
པ་བཞིན། དཀོན་མཆོག་ཐུགས་རྗེ་ཆེ་ཡང་ཐབས་ཤེས་ཡ་བྲལ་དུ་
འགྲོ་བས་བཤད་མ་ཐག་པའི་ཡོན་ཏན་དྲན་ལ་ཡོན་ཏན་ཐོབ་འདོད་
མོས་པ་རྣམས་ཕན་ཚུན་འགྲན་བཞིན་པའི་ངང་ནས་ སེམས་ཅན་་་་
རྣམས་ལའང་སྙིང་རྗེ་ཆེན་པོའི་ཀུན་སློང་དང་བཅས་ཏེ། བདག་



68 ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
སོགས་སེམས་ཅན་རྣམས་ཀྱི་དོན་དུ་ཐུགས་རྗེ་ཆེན་པོའི་གཞན་དབང་
གིས་བྱ་འཕུར་བ་ལྟར་བྱོན་པར་བསམས་ཏེ་འདི་ལྟར་བརྗོད་འཚལ།
རྐང་གཉིས་རྣམས་ཀྱི་མཆོག་སངས་རྒྱས་ལ་སྐྱབས་སུ་མཆིའོ། །བདག་
འཁོར་བ་དང་ངན་སོང་གི་སྡུག་བསྔལ་ལས་སྒྲོལ་བའི་སྟོན་པ་མཛད་
དུ་གསོལ།འདོད་ཆགས་དང་བྲལ་བ་རྣམས་ཀྱི་མཆོག་ཆོས་ལ་སྐྱབས་སུ་
མཆིའོ། ། བདག་འཁོར་བ་དང་ངན་སོང་གི་འཇིགས་པ་ལས་སྒྲོལ་
བའི་སྐྱབས་དངོས་མཛད་དུ་གསོལ། ཚོགས་རྣམས་ཀྱི་མཆོག་དགེ་
འདུན་ལ་སྐྱབས་སུ་མཆིའོ། །བདག་འཁོར་བ་དང་ངན་སོང་གི་སྡུག་
བསྔལ་ལས་སྒྲོལ་བའི་གྲོགས་མཛད་དུ་གསོལ། ཞེས་པའི་ཚིག་འཕྲེང་བ་
ལྟ་བུར་གྲངས་སུ་བཅུག་སྟེ་ཐུན་རེ་ལ་བརྒྱ་རྩ་སོགས་ཇི་ལྟར་ནུས་པ་
བརྗོད། སྔར་བཤད་པའི་སྐྱབས་འགྲོའི་ཚིག་བརྗོད་ཀྱང་རུང་མོད་
འདིར་གསེར་ཞུན་ལས་བྱུང་བ་ལྟར་ངེས་ཅན་དུ་བདག་གི་བླ་མ་་་
མཛད་དོ། ། གཉིས་པ་ནི། དེ་ལྟར་ཐུན་དངོས་གཞི་ལ་སྐྱབས་སུ་སོང་
བས་མི་ཆོག་པར།ཐུན་མཚམས་རྣམས་སུ་བསླབ་བྱ་ལ་ལེགས་པར་སློབ་
དགོས་ཏེ། སངས་རྒྱས་ལ་སྐྱབས་སུ་སོང་བས་འཇིག་རྟེན་གྱི་ལྷ་མཐུ་བོ་
ཆེ་ལ་གཏན་གྱི་སྐྱབས་མི་འཚོལ། ཆོས་ལ་སྐྱབས་སུ་སོང་བས་སེམས་
ཅན་རྣམས་ལ་གནོད་འཚེ་སྤང་། དགེ་འདུན་ལ་སྐྱབས་སུ་སོང་བས་
དཀོན་མཆོག་གསུམ་ལ་ཡིད་མི་ཆེས་པའི་མི་ལ་གཏན་གྱི་གྲོགས་མི་
འཚོལ་བ་དེ་དགག་པའི་བསླབ་བྱ་གསུམ། སངས་རྒྱས་ཀྱི་སྐུ་གཟུགས་
བཟོ་དང་རྒྱུ་ངན་པ་ལའང་སངས་རྒྱས་སུ་མོས་གསུང་རབ་ཀྱི་ཡི་གེ་



ལམ་ཁྲིད་འཇམ་དཔལ་ཞལ་ལུང་བཞུགས་སོ། ། 69
ཚིག་བཞི་བ་ཡན་ཆད་ལའང་ཆོས་དཀོན་མཆོག་ཏུ་མོས། རབ་ཏུ་བྱུང་
བའི་རྟགས་ཙམ་འཛིན་པ་ལའང་དགེ་འདུན་དཀོན་མཆོག་ཏུ་མོས་
པའི་སྒོ་ནས་སྒོ་གསུམ་གྱི་མ་གུས་པ་སྤང་ཞིང་། མཆོད་བསྟོད་བཀུར་
བར་བྱེད་པ་ནི་སྒྲུབ་པའི་བསླབ་བྱ་གསུམ་སྟེ། ཚུལ་བཞིན་ཉམས་སུ་
བསྟར་བ་ལ་བརྟེན་ནས་འདི་ཕྱི་ཀུན་གྱི་རྒུད་པ་མ་ལུས་པ་སེལ་ཞིང་
ཕན་བདེ་ལེགས་ཚོགས་ཀུན་གྱི་འབྱུང་གནས་དམ་པར་འགྱུར་་་་
ལགས་སོ། །
སྨྲས་པ། གློག་ལྟར་མི་བརྟན་ཚེ་འདིའི་བདེ་ཐབས་སུ། །ཁ་
དྲག་དཔོན་འཚོལ་གུས་པ་ལྷུར་ལེན་པ། །འདུན་མའི་ཡང་རྩེར་སོན་
པའི་དགའ་བ་དང༌། །དེ་ལ་ཡིད་སྨོན་བྱེད་རྣམས་མཐོང་བའི་ཚེ། །
བཟོད་དཀའ་ངན་འགྲོའི་འཇིགས་ལས་སྐྱོབ་པའི་མགོན། །བསླུ་མེད་
རིན་ཆེན་རྣམ་གསུམ་དགྱེས་པའི་འཛུམ། །ལྷུག་པར་སྟོན་པའི་གནད་
འགག་འདི་འདྲ་དང་། ། མཇལ་བ་སྔར་བསགས་བསོད་ནམས་བྱེ་་
བས་བསྐྲུན། །སྔོན་ཆད་མི་དགེའི་མཐུ་ཡིས་ངན་སོང་དུ། །མི་བཟད་
སྡུག་བསྔལ་མྱོང་བ་དེས་ཆོག་མོད། ། དེ་ནི་སྙིང་ལ་རུས་པ་ལེགས་་
བཅུག་སྟེ། །མངོན་མཐོའི་རྟེན་བཟང་སྒྲུབས་ཤིག་ཤེས་ལྡན་ཀྱེ། །
ཞེས་བྱ་བ་ནི་བར་སྐབས་ཀྱི་ཚིགས་སུ་བཅད་པའོ། །
གཉིས་པ་བདེ་ལེགས་ཐམས་ཅད་ཀྱི་རྩ་བ་ལས་འབྲས་བསྒོམ་པ་
ནི། དལ་འབྱོར་རྙེད་དཀའ་དང་འཆི་བ་མི་རྟག་པ་ངན་སོང་གི་སྡུག་
བསྔལ་གསུམ་དྲན་པས་ཆོས་བྱེད་སྙམ་པའི་བློ་ཙབ་ཙུབ་ཅིག་ཡོད་



70 ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
ཀྱང་། ཆོས་བྱེད་ལུགས་ཀྱི་གནད་ཅིག་མ་གོ་ན་ཆོས་ཀྱི་མཐུན་རྐྱེན་དུ་
མིང་གིས་བཏགས་པའི་ཟས་གོས་ལོངས་སྤྱོད་ལ་ཆོག་མི་ཤེས། དེའི་
ཆེད་དུ་སྡིག་པ་སྣ་ཚོགས་བསགས་ཏེ་ཆོས་བརྒྱད་ཁྲ་བོ་འབའ་ཞིག་
གིས་དུས་འདའ། འགའ་ཞིག་ལྟོ་གོས་གཏམ་གསུམ་ལ་གྱོང་བཀུར་
བས་ལུས་ཀྱི་མི་དགེ་བ་གསུམ་ ཅུང་ཟད་མགོ་ནོན་ནའང་། གཞན་་
བདུན་པོ་ཁོ་ནའི་དབང་དུ་སོང་སྟེ་ཆོས་བརྒྱུད་དཀར་བོ་འབའ་ཞིག་
གིས་དུས་འདས་ཏེ་སྒོ་གསུམ་སྡིག་ལྟུང་གིས་མ་སྦགས་པ་ཞིག་མི་་་
འབྱུང་། དེ་ལ་བརྟེན་ནས་ཤི་བའི་འོག་ཏུ་ལས་དཀར་ནག་ལུས་ཀྱི་
གྲིབ་མ་བཞིན་དུ་འབྲང་བས་རིན་ཆེན་འཕྲེང་བ་ལས། མི་དགེ་བ་
ལས་སྡུག་བསྔལ་ཀུན། །དེ་བཞིན་ངན་འགྲོ་ཐམས་ཅད་དོ། ། དགེ་
ལས་བདེ་འགྲོ་ཐམས་ཅད་དང་། ། སྐྱེ་བ་ཀུན་ཏུ་བདེ་བ་དག། ཅེས་
དཀར་ནག་གི་ལས་འབྲས་མི་བསླུ་བར་གསུངས་ཤིང༌། གསུང་བ་བོ་
སྔར་སྐྱབས་འགྲོའི་སྐབས་སུ་རང་ཉིད་ལ་དད་པའི་ཉམས་མྱོང་ཚད་མ་
སྐྱེས་པའི་སངས་རྒྱས་བཅོམ་ལྡན་འདས་ཀྱིས་གསུངས་པའི་ཏིང་ངེ་
འཛིན་རྒྱལ་པོ་ལས། ཟླ་བ་སྐར་མར་བཅས་པ་གནས་ལྟུང་ཞིང་། །
རི་དང་གྲོང་དུ་བཅས་པའི་ས་ཞིག་ལ། །ནམ་མཁའི་ཁམས་ནི་རྣམ་པ་
གཞན་གྱུར་ཀྱང་། ། ཁྱོད་ནི་མི་བདེན་པ་ཡི་ཚིག་མི་གསུང༌། ། ཞེས་
སངས་རྒྱས་ཀྱིས་རྫུན་གསུང་བ་ནི་རྣམ་པ་ཐམས་ཅད་དུ་མེད་སྙམ་
པའི་ལས་རྒྱུ་འབྲས་ལ་ཡིད་མི་ཕྱེད་པའི་དད་པ་ཞིག་མ་བྱུང་གི་བར་དུ་
བསམ་དགོས་ལ། རང་ཉིད་ལ་དངོས་སུ་ལུས་ལ་ནད་དང་སེམས་ལ་



ལམ་ཁྲིད་འཇམ་དཔལ་ཞལ་ལུང་བཞུགས་སོ། ། 71
སྡུག་བསྔལ་མེད་ཅིང་དགྲ་གདོན་གྱི་འཚེ་བ་དང་བྲལ་བ་མཐུན་རྐྱེན་
འཛོམས་པ་སོགས་ཡོད་པའི་སྐབས་ སམ། ཡང་ན་དེའི་བཟློག་་་་
ཕྱོགས་སམ། དེ་ཉིད་སྤེལ་བ་ལྟ་བུ་གསུམ་པོ་གང་རུང་ལས་འོས་མ་
འདས་པས་རང་ལ་སྣང་ཚུལ་ཇི་ལྟར་ཡོད་པ་དེ་ཉིད་གསལ་བཏབ་
ནས་བདེ་སྡུག་གི་སྣང་བ་ལྷང་ལྷང་བ་མ་ཤར་གྱི་བར་དུ་བསྒོམ། དེ་ནས་
མདོ་ལས། ལུས་ཅན་བདག་གི་ལས་རྣམས་ནི། །བསྐལ་བ་བརྒྱར་
ཡང་ཆུད་མི་ཟ། །ཚོགས་ཤིང་དུས་ལ་བབ་པ་ན། །འབྲས་བུ་ཉིད་དུ་
སྨིན་པར་འགྱུར། །ཞེས་པ་ད་ལྟ་ཚ་བས་གདུངས་པ་ན་རླུང་བསིལ་བོ་
ལུས་ལ་ཕོག་པ་ཡན་ཆད་ཀྱི་བདེ་བ་དང་། ཚེར་མ་ཕྲ་མོས་རྨ་ཕྱུང་བ་
ཡན་ཆད་ཀྱི་སྡུག་བསྔལ་ནི་རང་གིས་སྔར་བྱས་པའི་དགེ་སྡིག་གི་་་༌
འབྲས་བུ་ཁོ་ནར་འདུག དེ་ཡང་ཚེ་སྔོན་མར་དགེ་བ་ཞིག་བསགས་
པའི་མཐུས་འཕངས་པའི་མི་ལུས་འདི་ལྟ་བུ་ཐོབ་ནའང༌། མི་དགེ་
བ་བསགས་པས་རྫོགས་པའི་ སྡུག་བསྔལ་འདི་དང་འདི་ཞེས་བྱ་བ་
འདུག་གོ་སྙམ་དུ་རང་ ཐོག་ཏུ་བསམ། དེ་བཞིན་དུ་དུད་འགྲོའི་
གནས་སྐབས་སུ་བདེ་བ་དང་ལྡན་པ་ཞིག་ལ་ཁ་ཕར་བལྟས་ཏེ་འཕེན་
བྱེད་མི་དགེ་བས་འཕངས་པའི་ལུས་ཐོབ་ཀྱང་རྫོགས་བྱེད་དགེ་བས་
རྫོགས་པའི་ལུས་འདི་ལྟ་བུ་ཐོབ་འདུག་གོ་སྙམ་པ་མངོན་སུམ་་་་
ཉམས་སུ་མྱོང་བ་དང་། ལས་སྟོབས་ཅན་གཅིག་གིས་ལུས་མང་བོ་
འཕེན་པ་དང་། ལས་སྟོབས་ཆུང་མང་བོས་ལུས་གཅིག་འཕེན་ཚུལ་
དཔེར་ན་ཕྱུག་པོ་གཅིག་གིས་མཆོད་གནས་མང་བོར་ཞབས་ཏོག་བྱེད་



72 ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
པ་དང་དབུལ་བོ་མང་བོས་མཆོད་གནས་གཅིག་ལ་ཞབས་ཏོག་བྱེད་
པའི་རྗེས་དཔག་གི་ཚུལ་ལ་ཡིད་ཆེས་ཀྱི་ངེས་པ་དྲངས་ཏེ། ད་ལྟ་
འདེམ་ཁ་བྱུང་ན་ལྷའི་བདེ་བ་ཙམ་ལ་ལོངས་སྤྱོད་རྒྱུ་བྱུང་ཡང་ངོམས་
མི་ ཤེས་ ཤིང་ སྡུག་ བསྔལ་ ཕྲ་ མོ་ ཙམ་ ཡང་ མི་ བཟོད་ པ་ འདི་ ལྟ་ན།
སྔར་ངན་སོང་གི་སྡུག་བསྔལ་བཟོད་གླགས་མེད་པ་མྱོང་བའི་རྒྱུ་ནི་མི་
དགེ་བ་ཡིན་པར་འདུག དེ་མ་སྤངས་ན་མི་འདོད་བཞིན་དུ་འབྲས་
བུ་སྡུག་བསྔལ་མྱོང་བ་ལས་འོས་མ་མཆིས། སྡུག་བསྔལ་སྤོང་བ་ལ་དེའི་
རྒྱུ་སྤང་བྱའི་སྡིག་པ་དེ་ཡང་རྐུན་མ་མི་ཡིན་ཞེས་པ་ལྟ་བུ་ཙམ་གྱིས་མི་
ཆོག་པར་བཅར་ཏེ་ངོས་ཟིན་དགོས་པས་མཛོད་ལས། དེ་ལས་ཆེ་
ལོང་བསྡུས་ནས་ནི། །དགེ་དང་མི་དགེ་ཅི་རིགས་པར། །ལས་ཀྱི་ལམ་
ནི་བཅུར་གསུངས་སོ། །ཞེས་པ་ལྟར་སྡིག་པ་མི་དགེ་བ་བཅུར་འདུ་བ་
ཡིན་པས་ལུས་ཀྱི་ལས་སྲོག་གཅོད་མ་བྱིན་ལེན་ལོག་གཡེམ། ངག་གི་
ལས་རྫུན་ཕྲ་མ་ཚིག་རྩུབ་ངག་བཀྱལ། ཡིད་ཀྱི་ལས་བརྣབ་སེམས་
གནོད་སེམས་ལོག་ལྟ་རྣམས་ལས་སེམས་ཅན་གྱི་རིགས་གང་བསད་
ཀྱང་སྲོག་གཅོད་ཀྱི་མི་དགེ་བ་ཡིན་ནའང་། དཔེར་མཚོན་ན་གཞི་
ལྷས་བྱིན་ལྟ་བུ་བསམ་པའི་ཁྱད་པར་དེར་འདུ་ཤེས་ཤིང་ཉོན་མོངས་
དུག་གསུམ་གང་རུང་གི་སྒོ་ནས་ཀུན་སློང་གསོད་པར་འདོད་དེ་སྦྱོར་
བ་ རང་ངམ་གཞན་བྱེད་དུ་བཅུག་པ་གང་རུང་གིས་མཚོན་ལྟ་བུ་་་
བསྣུན་ནས་མཐར་ཐུག་ཕ་རོལ་པོ་ཤི་བ་ན་སྲོག་གཅོད་ཀྱི་མི་དགེ་བ་
རྫོགས་པར་འགྱུར། འདུ་ཤེས་འཁྲུལ་བ་དང་གསོད་སེམས་མེད་



ལམ་ཁྲིད་འཇམ་དཔལ་ཞལ་ལུང་བཞུགས་སོ། ། 73
པར་རྐང་འོག་ཏུ་ཆུད་དེ་ཤི་བ་དང་ཕ་རོལ་པོའི་སྔོན་དུ་རང་ཤི་བ་
སོགས་ལ་བཤད་མ་ཐག་པའི་གཞི་བསམ་པ་སྦྱོར་བ་མཐར་ཐུག་ཚང་
བའི་མི་དགེ་བར་མ་སོང་ཡང་སྲོག་གཅོད་ཀྱི་མི་དགེ་བའི་ཁོངས་སུ་
གཏོགས་སོ། ། མ་བྱིན་ལེན་ནི། གཞི་ རང་ མི་དབང་ཞིང་གཞན་
གྱིས་བདག་ཏུ་བཟུང་བའི་གསེར་ལྟ་བུ་དེར་འདུ་ཤེས་ཤིང་ཉོན་མོངས་
གང་རུང་གི་སྒོ་ནས་ཀུན་སློང་དབྲལ་བར་འདོད་དེ་སྦྱོར་བ་ཐབས་སྣ་
ཚོགས་ཀྱིས་བླངས་པས་མཐར་ཐུག་ཐོབ་བློ་སྐྱེས་པའོ། །ལོག་གཡེམ་
ནི། གཞི་གཞན་གྱིས་བདག་ཏུ་བཟུང་བའི་དྲན་པའི་ཉེ་(ཁྲོན་པ)དང་
ཁ་དང་བཤང་ལམ་སོགས་བགྲོད་བྱ་མིན་པ་དང་། རང་གི་ཆུང་མ་
སོགས་བགྲོད་ཡུལ་ཡིན་ཡང་རྟེན་གྱི་དྲུང་དང་སྦྲུམ་མ་དང་བསྙེན་
གནས་ལ་གནས་པ་ལྟ་བུ་ལ་དེར་འདུ་ཤེས་ཏེ་ཉོན་མོངས་གང་རུང་གི་
སྒོ་ནས་ཀུན་སློང་མི་ཚངས་པར་སྤྱད་འདོད་ཀྱིས་སྦྱོར་བ་དེའི་དོན་ལ་
བརྩོན་པས་མཐར་ཐུག་དབང་བོ་གཉིས་སྦྱོར་བ་སོགས་སོ། །རྫུན་དུ་
སྨྲ་བ་ནི། གཞི་མངོན་ཤེས་མེད་པ་ལྟ་བུ་དེ་ཡོད་པར་སྨྲ་བའི་ཡུལ་ལ་
འདུ་ཤེས་མེད་པ་ལ་ཡོད་པར་བསྒྱུར་ཏེ་ཉོན་མོངས་གང་རུང་གི་སྒོ་
ནས་ཀུན་སློང་ཚུལ་དེ་སྨྲ་བར་འདོད་དེ་སྦྱོར་བ་ལུས་ངག་གང་རུང་གི་
རྣ་འགྱུར་བསྟན་པས་མཐར་ཐུག་དོན་གོ་བའོ། ། ཕྲ་མ་ནི། གཞི་
གང་ཟག་གཉིས་ལྟ་བུ་ལ་དེར་འདུ་ཤེས་ཤིང་ཉོན་མོངས་གང་རུང་གི་
སྒོ་ནས་ཀུན་སློང་དབྱེ་བར་འདོད་དེ་སྦྱོར་བ་འབྱེད་ནུས་ཀྱི་ཚིག་སྨྲས་
པས་མཐར་ཐུག་དོན་གོ་བའོ། །ཚིག་རྩུབ་ནི་གཞི་ཡིད་དུ་མི་འོང་བའི་



74 ལ མ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
འགྲོ་བ་ལ་དེར་འདུ་ཤེས་ཤིང་ཉོན་མོངས་གང་རུང་གི་སྒོ་ནས་ཀུན་
སློང་ངག་རྩུབ་པོ་སྨྲ་བར་འདོད་དེ་སྦྱོར་བ་ཕ་རོལ་པོའི་སྙིང་ལ་བསྣུན་
པའི་མི་སྙན་པ་བརྗོད་པས་མཐར་ཐུག་དོན་གོ་བའོ། །ངག་བཀྱལ་ནི་
གཞི་སྔོན་མ་གསུམ་པོ་གང་རུང་དུ་མི་རྟོགས་པའི་དོན་མེད་དང་ལྡན་
པའི་དོན་ལ་དེར་འདུ་ཤེས་ཏེ་ཉོན་མོངས་གང་རུང་གི་སྒོ་ནས་ཀུན་
སློང་བྱུང་རྒྱལ་དུ་སྨྲ་བར་འདོད་པས་སྦྱོར་བ་ཕྱི་རོལ་པའི་བསྟན་་་་
བཅོས་དང་བྲམ་ཟེའི་གསང་སྔགས་འདོན་པ། རྒྱལ་བློན་དམག་
རྐུན་པོ་སོགས་འདུ་འཛིའི་གཏམ་སྨྲ་བ། ཆགས་སེམས་ཀྱིས་གླུ་དང་
ཟློས་གར་གྱི་ཚིག་བརྗོད་པ། དགེ་སྦྱོང་དག་རྙེད་པ་བཙལ་བའི་ཕྱིར་
གཞན་ལ་ཁ་གསག་སྨྲ་བར་བརྩམས་ནས་མཐར་ཐུག་སྨྲས་ཟིན་་་་་
པའོ། ། བརྣབ་སེམས་ནི་གཞི་གཞན་གྱི་ནོར་ལ་དེར་འདུ་ཤེས་ཤིང་
རང་ནོར་ལ་ཆགས་སེམས་དང་གསོག་སེམས། གཞན་ནོར་ལ་རོ་
མྱང་སེམས་དང་འཁུ་སེམས་ངོ་ཚ་དང་ཉེས་དམིགས་ཟིལ་གྱིས་གནོན་
པའི་ཆོས་ལྔ་ལྡན་གྱི་ཉོན་མོངས་གང་རུང་གི་སྒོ་ནས་ཀུན་སློང་རང་ལ་
བྱུང་ན་སྙམ་པའི་རྔམ་སེམས་ཀྱིས་སྦྱོར་བ་རང་ལ་འབྱུང་བའི་ཆེད་དུ་
ཡིད་ཀྱིས་རྩོལ་བ་མཐར་ཐུག་དེར་སྨོན་པའོ། །གནོད་སེམས་ནི་གཞི་
ཡིད་དུ་མི་འོང་བའི་སེམས་ཅན་ལ་དེར་འདུ་ཤེས་ཤིང་གནོད་བྱེད་ཀྱི་
རྒྱུ་ལ་མཚན་མར་འཛིན་པའི་ཞེ་སྡང་གི་སེམས། གནོད་བྱེད་ལ་མི་
བཟོད་པའི་སེམས། ཚུལ་མིན་ཡིད་བྱེད་ཡང་ཡང་དྲན་པས་ཁོན་
འཛིན་གྱི་སེམས། བརྡེགས་པ་དང་བསད་ན་ཅི་མ་རུང་སྙམ་པའི་



ལམ་ཁྲིད་འཇམ་དཔལ་ཞལ་ལུང་བཞུགས་སོ། ། 75
འཁུ་སེམས། ངོ་ཚ་དང་ཉེས་དམིགས་ཟིལ་གྱིས་གནོན་པའི་སེམས་
ལྔ་ལྡན་གྱི་ཉོན་མོངས་གང་རུང་གི་སྒོ་ནས་ཀུན་སློང་གསད་བཅིང་
སོགས་བྱ་འདོད་པའི་བློས་སྦྱོར་བ་སེམས་ཀྱིས་དེ་བྱེད་པར་རྩོལ་ཞིང་
མཐར་ཐུག་དངོས་སུ་ནུས་ན་བྱེད་པར་ཐག་བཅད་པའོ། །བདག་
ཚངས་པའི་གོ་འཕང་ཐོབ་ན་སྙམ་པ་དང་མི་འདི་ཤི་ན་སྙམ་པ་ལྟ་བུ་
བརྣབ་སེམས་དང་གནོད་སེམས་རྗེས་མཐུན་པ་ཡིན་གསུངས་སོ། །
ལོག་ལྟ་ནི་གཞི་ལས་འབྲས་ལྟ་བུ་ལ་དེ་མེད་པར་འདུ་ཤེས་ཤིང་ཉོན་
མོངས་གང་རུང་གི་སྒོ་ནས་ཀུན་སློང་སྐུར་བ་འདེབས་པར་འདོད་པས་
སྦྱོར་བ་ནི་བསམས་ པ་ལྟར་མེད་པར་བསམས་ཏེ་མཐར་ ཐུག་ ཐག་
བཅད་པའོ། །བཅུ་བོ་དེ་ལ་ཡང་ནང་གསེས་ཀྱི་ལྕི་ཡང་། བསམ་པ་
ཉོན་མོངས་དྲག་པོས་ཀུན་ནས་བསླང་བ། ཡུལ་བླ་མ་དང་ཕ་མ་ལྟ་བུ་
བསད་པ། དེ་དག་གི་དཀོར་ཕྲོགས་པ། བསླུ་བ་དབྱེ་བ་ཚིག་རྩུབ་
པ་བརྣབ་སེམས་གནོད་སེམས་བྱེད་པ། གཞན་ཡང་དུད་འགྲོ་ལྟ་བུ་
ལ་ལུས་བོངས་ཆེ་བ་གསོད་པ། དངོས་པོ་རིན་ཐང་ཆེ་ཞིང་མང་བ་
བརྐུ་བ། ཚངས་སྤྱོད་ལ་སོགས་བགྲོད་བྱ་མིན་པ་ལ་སྤྱོད་པ། དགེ་
འདུན་འབྱེད་པའི་རྫུན་ཕྲ་མ་བྱེད་པ། དགྲ་བཅོམ་པ་འབྱུང་བ་མེད་
པར་འདོད་པ། སྡིག་པ་ལ་བཤགས་སྡོམ་མེད་པར་དགའ་བཞིན་དུ་
གོང་འཕེལ་དུ་བྱེད་པ་སོགས་རིགས་པས་རྗེས་སུ་དཔགས་ཏེ་ཤིན་ཏུ་
ལྕི་ལ། དེའི་ལོག་ཕྱོགས་རྣམས་ནི་བལྟོས་ས་བལྟོས་འཇོག་གི་སྒོ་ནས་
ཡང་བའོ། །དེ་ཡང་ས་བོན་སྣ་ཚོགས་བཏབ་ཀྱང་མྱུ་གུ་མི་འཆོལ་བར་



76 ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
འབྱུང་བ་བཞིན་སྡིག་པ་ཤིན་ཏུ་ལྕི་བས་རྣམ་སྨིན་གྱི་འབྲས་བུ་དམྱལ་
བ། འབྲིང་གིས་ཡི་དྭགས། ཆུང་ངུས་དུད་འགྲོར་སྐྱེ། རྒྱུ་མཐུན་གྱི་
འབྲས་བུ་སྲོག་གཅོད་ཀྱིས་ཚེ་ཐུང་། མ་བྱིན་ལེན་གྱིས་ལོངས་སྤྱོད་
དབུལ། ལོག་གཡེམ་གྱིས་ཆུང་མ་བསྲུང་དུ་མི་བཏུབ། རྫུན་གྱིས་
མི་ཁ་སྡང་། ཕྲ་མས་མཛའ་བཤེས་ཉུང་། ཚིག་རྩུབ་ཀྱིས་མི་སྙན་
པ་མང་དུ་ཐོས། ངག་བཀྱལ་གྱིས་ཚིག་མི་བཙན། བརྣབ་སེམས་
ཀྱིས་ཡིད་ཀྱི་རེ་བ་མི་འགྲུབ། གནོད་སེམས་ཀྱིས་འཇིགས་སྐྲག་ཆེ།
ལོག་ལྟས་ཡང་དག་པའི་ལྟ་བ་ལ་རྨོངས་པར་འགྱུར། བདག་པོའི་
འབྲས་བུ་ནི་སྲོག་བཅད་པས་བཟའ་བཏུང་དང་སྨན་གྱི་ནུས་པ་ཉམས།
མ་བྱིན་ལེན་གྱིས་ལོ་འབྲས་ཉུང་ངུར་འགྱུར། ལོག་གཡེམ་གྱི་གནས་
འདམ་རྫབ་མང་། རྫུན་སྨྲས་ནི་ཡུལ་དེར་བློ་བྲིད་དང་འཇིགས་པ་
ཆེ། ཕྲ་མས་ནི་ས་ཕྱོགས་མི་སྙོམས་བགྲོད་དཀའ། ངག་རྩུབ་མོས་
སྡོང་དུམ་དང་ཚེར་མ་སོགས་ཡིད་དུ་མི་འོང་། ངག་བཀྱལ་གྱིས་
ལྗོན་ཤིང་ལ་འབྲས་བུ་མི་འཆགས། བརྣབ་སེམས་ཀྱིས་ཕུན་ཚོགས་
ཐམས་ཅད་རིམ་གྱིས་འགྲིབ། གནོད་སེམས་ཀྱིས་ནད་འཁྲུག མི་
དང་མི་མིན་གྱི་འཚེ་བ་མང་། ལོག་ལྟས་ནི་བཟང་ངན་གོ་ལྡོག་པར་
འགྱུར་བས་རྣམ་སྨིན་དང་རྒྱུ་མཐུན་ནི་གང་ཟག་རང་ལ་སྨིན་ཞིང་
བདག་འབྲས་ནི་དེ་གནས་པའི་ཡུལ་དང་ས་ཕྱོགས་ལ་འབྱུང་ལ། དེ་
ལ་ངེས་པ་དང་མ་ངེས་པ་གཉིས་ལས་མ་ངེས་པ་ནི་རྐྱེན་དང་མ་འཕྲད་
ན་རྣམ་སྨིན་མི་འབྱིན་ཞིང་ཕྲད་ན་འབྱིན་པའི་སྐབས་ཤིག་ཀྱང་བཤད་



ལམ་ཁྲིད་འཇམ་དཔལ་ཞལ་ལུང་བཞུགས་སོ། ། 77 །
མོད། ད་ལྟ་རང་རེ་རྣམས་ཀྱིས་བསགས་པའི་ལས་ཕལ་ཆེ་བ་ནི་
དུག་གསུམ་དྲག་པོས་ཀུན་ནས་བསླང་བ་དང༌། སྡིག་པ་རྒྱུན་ཆགས་
སུ་བྱེད་པ། ཡུལ་ཁྱད་པར་ཅན་ལ་བསགས་པ་སོགས་ནས་མྱོང་བར་
ངེས་པ་མང་ལ། དེ་ཡང་སློབ་དཔོན་དབྱིག་གཉེན་གྱིས། མཐོང་བའི་
ཆོས་ལ་བསགས་པ་ལ། །མྱོང་འགྱུར་ལ་སོགས་ངེས་རྣམ་གསུམ། །
ཞེས་གསུམ་དུ་ཡོད་པ་དཔེར་ན་སྔོན་བྱུང་དུ་དགེ་འདུན་ལ་བུད་མེད་
ཡིན་ཞེས་ངན་སྨྲས་བྱས་པས་ཚེ་དེར་མཚན་འགྱུར་བ་མཐོང་ཆོས་མྱོང་
འགྱུར། སྐྱེ་བ་བརྒྱར་བུད་མེད་ཀྱི་ལུས་བླངས་པས་སྐྱེས་ནས་དང་
ལན་གྲངས་གཞན་ལ་མྱོང་འགྱུར་གཉིས་ཀ་ཚང་བའི་གཏམ་རྒྱུད་དང་།
རང་ལ་ངན་སོང་དུ་སྐྱེ་ངེས་ཀྱི་ལས་ཤིག་ཡོད་ན་ཚེ་དེ་ལ་སྦྱོར་ལམ་
བཟོད་པ་ཙམ་ཡང་འཐོབ་མི་ནུས། འདོད་ཁམས་སུ་སྐྱེ་ངེས་ཀྱི་ལས་
ཤིག་ཡོད་ན་འདོད་ཆགས་དང་བྲལ་བའི་འབྲས་བུ་འཐོབ་མི་ནུས།
འཁོར་བར་སྐྱེ་ངེས་ཀྱི་ལས་ཤིག་ཡོད་ན་ཚེ་དེར་འཁོར་བ་ལས་གྲོལ་མི་
ནུས་པ་སོགས་བཤད་མ་ཐག་པའི་ལས་འབྲས་ཀྱི་རྣམ་གཞག་རྣམས་
ངེས་པར་བྱས་ཏེ་རང་རྒྱུད་གྱི་དུག་གསུམ་དང་དེས་ཀུན་ནས་བསླང་
བའི་སྲོག་གཅོད་མ་བྱིན་ལེན་སོགས་གང་ལ་མངོན་པར་དགའ་་་་
བརྟགས་ནས་གང་དགའ་བ་དེ་གའི་གཞི་ནས་བཟུང་མཐར་ཐུག་གི་
བར་ཡིད་ངོར་འཆར་དུ་བཅུག་པ་ན་དགྲ་ལ་ཞེ་སྡང་དམར་ལམ་ལམ་
པ་དང་། ཡུལ་སེམས་ཅན་དང་དངོས་པོ་ལྟ་བུ་ལ་འདོད་ཆགས་
བརྩེ་དུང་དུང་བ་བྱུང་བ་ན་དྲན་ཤེས་ཀྱིས་ཚིར་གྱིས་གཟུང༌། སྔོན་



78 ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
ཆད་ཤེས་བཞིན་གྱིས་མ་ཟིན་པའི་སྡིག་པ་མང་དུ་བསགས་ཡོད་འདུག་
ཀྱང་བསགས་པ་ལ་བསགས་པར་ངོ་མ་འཕྲོད། ད་རེས་ཟིན་པས་ཁོ་
ནམ་བྱུང་ཙ་ན་གཉེན་པོ་བསྟེན་ཐུབ་པ་ཞིག་བྱེད། དེ་ཙམ་གྱིས་མི་
ཆོག་པར་དགེ་བ་སྒྲུབ་པ་ལ་བརྩོན་པར་བྱེད། ། དེ་ལ་ཡང་ངོས་ཟིན་
དགོས་ པས་ མི་ དགེ་ བ་ བཅུ་ གོ་ ལྡོག་ པ་ དེ་ དགེ་ བ་ བཅུ་ ཡིན་ ལ།
འབྲས་བུ་དགེ་བ་སྟོབས་ཆེན་གྱི་སྒོ་ནས་སྲོག་གཅོད་སྤངས་པས་རྣམ་
སྨིན་གྱི་འབྲས་བུ་མི་ལུས་འཐོབ། རྒྱུ་མཐུན་གྱི་འབྲས་བུ་ཚེ་རིང་།
བདག་པོའི་འབྲས་བུ་སྨན་མཐུ་ཆེ་བ་སོགས་ཀྱིས་མཚོན་ཏེ། མི་དགེ་
བའི་འབྲས་བུ་རྣམས་གོ་ལྡོག་གི་ཚུལ་དུ་ལེགས་པར་བསམས་ནས་མོས་
པ་དང་སྤྲོ་བ་མ་བྱུང་གི་བར་དུ་བསྒོམ། དགེ་མི་དགེའི་ཚུལ་ལ་་
གནད་འགག་ཞིབ་མོར་དཔྱད་ན་གོང་གི་གཞི་བསམ་པ་སྦྱོར་བ་མཐར་
ཐུག་གི་བར་ཐམས་ཅད་དགེ་སེམས་ཁོ་ནས་ཟིན་པའི་སྦྱིན་གཏོང་ལྟ་
བུ་གཅིག་པུ་དཀར་བའི་ལས། གཞི་ནས་མཐར་ཐུག་གི་བར་མཐའ་
དག་སྡིག་སེམས་ཀྱིས་ཟིན་ནས་རང་དོན་དུ་སྲོག་གཅོད་པ་ལྟ་བུ་་་
གཅིག་ཏུ་ནག་པའི་ལས། མང་བོའི་སྲོག་སྐྱོབ་པའི་དོན་དུ་གང་ཟག་
གཅིག་གསོད་པ་ལྟ་བུ་སྦྱོར་བ་སྲོག་བཅད་པའི་རྒྱུ་མི་དགེ་བའི་ལས་
སྟོབས་ཆུང་ དེས་རྒྱུ་མཐུན་ གྱི་ འབྲས་ བུ་ སྡུག་ བསྔལ་བསྐྱེད་ཀྱང༌།
བསམ་པའི་ཁྱད་པར་དགེ་བའི་རྒྱུ་སྟོབས་ཆེ་བས་རྣམ་སྨིན་དང་བདག་
འབྲས་བདེ་བར་འབྱིན་པས་ན་ལས་ནག་རྣམ་སྨིན་དཀར་བ་བླང་བྱ་
དང་། མང་བོ་ཞིག་གསོད་པའི་བསམ་པས་མ་ཆགས་པའི་སྦྱིན་པ་



ལམ་ཁྲིད་འཇམ་དཔལ་ཞལ་ལུང་བཞུགས་སོ། ། 79
གཏོང་བ་ལྟ་བུ་བསམ་པའི་ཁྱད་པར་མི་དགེ་བ་ཤུགས་ཆེ་བས་རྣམ་
སྨིན་དང་བདག་འབྲས་སྡུག་བསྔལ་ཁོ་ན་འབྱིན་ཞིང་། རྒྱུ་མཐུན་གྱི་
འབྲས་བུ་ཚེ་ཐུང་བ་དང་ལོངས་སྤྱོད་ཆེ་བའི་འབྲས་བུ་དཀར་ནག་
འདྲེས་མར་ཡོད་པས་ལས་དཀོར་རྣམ་སྨིན་ནག་པས་སྤང་དགོས་ཚུལ་
སོགས་ལས་འབྲས་ཕྲ་མོ་ཡང་བསམ་ཞིང་བླང་དོར་བྱེད་པ་གནད་དུ་
ཆེ། འོན་ཀྱང་སྒོམ་ཞྭ་བུས་འཁྱུད་དྲ་ཕད་ཀྱི་སྒྲིབ་ཤིང་དང་སྨིན་མ་
གཟེངས་མཐོ་བའི་ལྟ་སྟངས་ཅན་ཕལ་ཆེར་ལ་ནི་དགེ་མི་དགེ་བཅུ་བོ་
རགས་རིམ་ཙམ་ངོས་ཟིན་པའི་བླང་དོར་བྱུང་ཡང་སྐྱེན་པའི་ཚད་དུ་
འདུག་གོ། ཁྱད་པར་དུ་ཡང་རྣམ་སྨིན་གྱི་ཡོན་ཏན་བརྒྱད་དང་ལྡན་
པའི་ལུས་རྟེན་འཐོབ་པའི་ཐབས་སུ་གཞན་གྱི་སྲོག་སྐྱོབ་པ། རྟེན་ལ་
མར་མེ་འབུལ་བ། གཞན་ལ་བྲན་ལྟར་གུས་པ། སྦྱིན་པ་ལ་བརྩོན་
པ། ངག་བག་དང་ལྡན་པ། རང་ལ་ཡོན་ཏན་སྣ་ཚོགས་འབྱུང་
བར་སྨོན་ལམ་འདེབས་པ། འབྲས་བུ་མི་དབྱུང་ཞིང་བུད་མེད་ལ་
ཉེས་དམིགས་སུ་བལྟ་བ། གཞན་གྱིས་མི་ནུས་པ་རང་གིས་སྒྲུབ་པ་
ལ་བརྩོན་པ་སོགས་ཀྱིས། ཚེ་ཁ་དོག་རིགས་དབང་ཕྱུག་ཕུན་སུམ་
ཚོགས་པ། ཚིག་བཙུན་པ། དབང་ཆེ་བ། སྐྱེས་པ་དང་། སྟོབས་
དང་ལྡན་པའི་ཡོན་ཏན་རྣམས་སྒྲུབ་པར་བྱེད་པ་ལ་སྔར་བཞིན་དུ་
མོས་སྤྲོའི་བསམ་པ་ནན་ཏན་དུ་བྱ། དེ་ལྟར་དགེ་མི་དགེའི་ངོ་བོ་
དང་འབྲས་བུ་རྣམས་དཔྱད་འཇོག་གཉིས་ཀའི་སྒོ་ནས་བསྒོམས་པའི་
མཐར། བཤད་མ་ཐག་པའི་དགེ་བཅུ་སྒྲུབ་པ་དང་རྣམ་མཁྱེན་སྒྲུབ་



80 ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
པའི་རྟེན་བཟང་བོ་ཞིག་ཐོབ་པར་བྱེད་པ་ལ་སྔར་བཤད་པའི་མི་དགེ་
བ་དེ་དག་གིས་མ་གོས་ཤིང་གསར་དུ་མི་གསོག་པ་ཞིག་ངེས་པར་་
དགོས་འདུག་ཀྱང་རང་གི་མངོན་སུམ་གྱིས་གྲུབ་པ་ཚེ་འདིར་ཡང་སྡིག་
པ་དེ་ཙམ་ཞིག་བསགས། དེས་ཆ་ཙམ་དུ་ཡང་འགྲན་མི་ནུས་པའི་
ཚེ་རབས་མང་བོར་རང་གཅིག་པུའི་ཆེད་ཙམ་དུ་མ་ཟད་དཔོན་གྲོགས་
བུ་སྤུན་ཟླ་བུད་མེད་གཡོག་འཁོར་སྡེ་དགོན་སོགས་ཀྱི་དོན་དུ་སྡིག་པ་
གྲངས་མེད་བསགས་པ་དེ། བཤེས་སྤྲིངས་ལས། ཁྱོད་ཀྱིས་བྲམ་
ཟེ་དགེ་སློང་ལྷ་དང་ནི། །མགྲོན་དང་ཡབ་ཡུམ་དག་དང་བཙུན་མོ་
དང་། །འཁོར་གྱི་སླད་དུའང་སྡིག་པ་མི་བགྱི་སྟེ། །དམྱལ་བའི་རྣམ་
སྨིན་སྐལ་ནོད་འགའ་མ་མཆིས། །ཞེས་གཞན་གྱི་དོན་དུ་སྡིག་པ་བྱས་
པ་རྣམས་རྣམ་སྨིན་མྱོང་ཚེ་ཡུལ་དེ་དག་དང་བགོ་བཤའ་བྱར་མེད་
པར་རང་གཅིག་པུའི་ཐོག་ཏུ་འོང་ཞིང་མྱོང་ངེས་ཀྱི་ལས་ནི་བཟློག་ཏུ་
མེད་པར་ཆོས་མངོན་པ་ལས་བཤད་འདུག་པས་ཇི་ལྟར་བྱས་ཀྱང་
འཁོར་བ་ལས་ཐར་མི་ནུས་པ་འདྲ་སྙམ་དུ་ཡིད་བློང་བློང་བོར་གྱུར་པ་
ན། ག་རེ་བདག་ཅག་གི་སྟོན་པ་ཐབས་མཁས་ཐུགས་རྗེ་ཅན་དེས་དྲང་
ངེས་ཀྱི་ཆོས་མང་དུ་བཀའ་སྩལ་བའི་ཐེག་པ་འོག་མར་དེ་ལྟར་བཤད་
ཀྱང་། ངེས་དོན་དུ་མཚམས་མེད་བྱས་པའི་སྡིག་པ་རྔམས་ཆེན་ཡང་
བཤགས་སྡོམ་བྱས་པས་འདག་ནུས་པར་གསུངས་པས། བཤེས་་་
སྤྲིངས་ལས། གང་ཞིག་སྔོན་ཆད་བག་མེད་གྱུར་པ་ལས། །ཕྱི་ནས་
བག་དང་ལྡན་པར་གྱུར་དེ་ཡང་། །ཟླ་བ་སྤྲིན་བྲལ་ལྟ་བུར་རྣམ་མཛེས་



ལམ་ཁྲིད་འཇམ་དཔལ་ཞལ་ལུང་བཞུགས་སོ། ། 81 །
ཏེ། །དགའ་བོ་སོར་འཕྲེང་མཐོང་ལྡན་བདེ་བྱེད་བཞིན། ། ཞེས་་་་་
གཅུང་དགའ་བོ་ཆུང་མ་ལ་ཧ་ཅང་ཚགས་པ་དང་སོར་འཕྲེང་གིས་མི་
གཅིག་གིས་མ་ལོངས་པའི་སྟོང་བསད་པ། མ་སྐྱེས་དགྲས་ཡབ་་་
གཟུགས་ཅན་སྙིང་བོ་བསད་པ་རྣམས་ཀྱང་བཤགས་སྡོམ་བྱས་པས་
དག་ཅིང་སྔ་མ་གཉིས་ཀྱིས་དགྲ་བཅོམ་པ་ཐོབ་པ་དང་། བདེ་བྱེད་
ཀྱིས་མ་བསད་ཀྱང་འགྱོད་སེམས་ཀྱིས་བླང་དོར་ཚུལ་བཞིན་བྱས་པས་
དམྱལ་བར་དར་གྱི་ཕོ་ལོང་བརྡབས་པ་ཙམ་ཞིག་སྐྱེས་ནས་བཅོམ་ལྡན་
འདས་ཀྱི་དྲུང་དུ་རྒྱུན་ཞུགས་ཀྱི་འབྲས་བུ་ཐོབ་པར་བཤད་པས་བདག་
གིས་དེ་ཙམ་ཞིག་མ་ཐོབ་ཀྱང་ངན་འགྲོའི་སྒོ་ཁེགས་པ་ཞིག་བྱེད་སྙམ་
པའི་ངེས་འབྱུང་དྲག་པོས་རྒྱུད་བསྐུལ་ཏེ་སྡིག་པ་བཤགས་པའི་ཡུལ་སྐུ་
གསུང་ཐུགས་རྟེན་དགྲམ། དེ་དག་ལ་དཀོན་མཆོག་དངོས་ཀྱི་མོས་
པ་བརྟན་པོ་བྱ། སྔར་བྱས་ཀྱི་སྡིག་པ་ལ་དུག་ཁོང་དུ་སོང་བ་ལྟ་བུའི་
སུན་འབྱིན་པའི་འགྱོད་སེམས་དྲག་པོ་དང་། ཕྱིན་ཆད་སྲོག་ལ་་
བབས་ཀྱང་མི་བྱེད་སྙམ་པའི་ཉེས་པ་ལས་སླར་ལྡོག་པའི་སྡོམ་སེམས་
སྔོན་དུ་བཏང་ནས་དུག་གཞོམ་པའི་ཆེད་དུ་བཏང་ནས་དུག་གཞོམ་
པའི་ཆེད་དུ་སྨན་དཀར་བོ་ཆིག་ཐུབ་བསྟེན་པ་ལྟར། རྗེ་བདག་ཉིད་
ཆེན་པོས་མཛད་པའི་སྟོབས་བཞིའི་བཤགས་པ། གཞན་ཡང་་་་་་
འཕགས་པ་ཕུང་བོ་གསུམ་པའི་མདོ། ། ངན་སོང་དང་སྡིག་པ་སྦྱང་
བའི་གཟུང་སྔགས་ཁྱད་ པར་ ཅན་དེ་བཞིན་གཤེགས་ པའི་མཚན་་་་
བརྗོད་པ་སོགས་དང་བཅས་ཕྱག་འཚལ་བ་ནི་ལག་ལེན་དངོས་ཡིན་



82 ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
ནོ། །གཞུང་ཆེན་པོར་སུན་འབྱིན་པའི་ སྐབས་སུ་གསེར་འོད་དམ་
པའི་བཤགས་པ་གསུངས་པ་ནི་ཉེས་པ་རྣམས་སྔོ་བགྲང་བྱེད་པར་
དགོངས་ཤིང་། གཉེན་པོ་ཀུན་སྤྱོད་ཀྱི་སྐབས་མདོ་སྡེ་ཀློག་པ་སྐུ་
གཟུགས་བཞེང་བ་མཆོད་པ་འབུལ་བ་སོགས་ནི་ཐུན་མཚམས་རྒྱུན་གྱི་
སྤྱོད་ལམ་རྣམས་ལ་བྱ་བའི་དབང་དུ་མཛད། དེ་ཁོ་ན་ཉིད་ཀྱི་རྒྱུས་
འདེབས་པ་ནི་ཐུན་དངོས་དང་མཚམས་ཀྱི་ངེས་པ་མེད་ཀྱང་གང་ཟག་
གི་བློ་རྣོ་རྟུལ་ལ་རག་ལས་ལ། རབ་ཏུ་བྱུང་བ་ལྟ་བུ་ལ་དངོས་གཞིའི་
ཚེ་ལྟུང་བ་ཕྱིར་བཅོས་པ་ཡང་བཤད་པས་སྤྱིར་བཏང་དམིགས་བསལ་
ཕྱེད་པའི་སྒོ་ནས་ཉམས་སུ་ལེན་པ་ལགས་སོ། །
སྨྲས་པ། སྐྱེ་བར་མ་རིག་སྟུག་པོའི་ལིང་ཐོག་གིས། ། བླང་
དང་དོར་བྱར་བལྟ་བའི་མིག་ལྡོངས་རྣམས། །བཞིན་རས་ནག་ནོག་
གོས་ཀྱི་དྲི་མ་སོགས། །འཁྲུད་པར་བྱེད་པ་དོན་ཆེན་ཡིན་པར་རློམ། །
ལ་ལ་བསགས་ཀྱང་འཛད་པའི་ཟང་ཟིང་ནོར། །བྱ་ལམ་རྗེས་མེད་ཆུ་
ཡི་རི་མོ་ལ། ། དཀའ་བ་ཁྱད་དུ་བསད་ནས་སྒོ་གསུམ་ གྱིས། ། མི་
བཟད་འབད་པ་དྲག་པོས་དཀའ་ཐུབ་བསྟེན། །རྨི་ལམ་ཡུལ་གྱི་བདེ་
སྡུག་ཇི་བཞིན་དུ། ། ལོང་མེད་ཚེ་འདིའི་དགྲ་འདུལ་གཉེན་སྐྱོང་་་་་
སོགས། ། ཆོས་བརྒྱད་གཡེང་བའི་འཁོལ་བོར་འཛད་པའི་ངང་། །
མནར་མེད་དམྱལ་བའི་བུད་ཤིང་བྱས་ཅི་དགོས། །མི་ཤེས་བླུན་པོ་ཚེ་
འདིའི་དོན་གྱི་ཆེད། །མི་དགེའི་ལས་ལ་འཇུག་པ་བདེན་མོད་ཀྱི། །ཁོ་
བོ་གསུང་རབ་མང་བོ་ཐོས་བཞིན་དུ། །གཏན་འདུན་རླུང་ལ་བསྐུར་



ལམ་ཁྲིད་འཇམ་དཔལ་ཞལ་ལུང་བཞུགས་སོ། ། 83
བ་ངོ་རེ་གནོང་། །ཀྭ་ཡེ་དཔྱིད་དུས་ས་བོན་གང་བཏབ་པའི། ། སྟོན་
ཀ་འབྲས་བུ་སོ་སོར་སྨིན་པ་བཞིན། །དཀར་ནག་རྒྱུ་ལས་བདེ་སྡུག་
འབྲས་འབྱིན་པའི། །ཚུལ་འདི་བསམས་པའི་བླང་དོར་གནད་འགག་
གཅེས། ། འགྱོད་སྡོམ་སེམས་ཀྱིས་དཀོན་མཆོག་གསུམ་གྱི་དྲུང་། །
སྡིག་ཚོགས་བཤགས་ནུས་གཉེན་པོ་སྟོབས་བཞི་ཡིས། ། ཡུན་རིང་་
གོམས་ཤིང་འདྲིས་པས་ངན་སོང་གི། གནས་ངན་འདི་ཡི་རྒྱུ་ཚོགས་
དྲུངས་ནས་འབྱིན། ། ཞེས་བྱ་བ་ནི་བར་སྐབས་ཀྱི་ཚིགས་སུ་བཅད་
པའོ། ། འཇམ་དབྱངས་མགྲིན་:འཁྱུད་སྨྲ་མཁས་ངག་གི་དབང་། །
བརྩེ་ཆེན་ཕྱག་ན་པདྨའི་རང་གཟུགས་ཅན། །མཐུ་སྟོབས་གསང་བའི་
བདག་པོའི་ངང་ཚུལ་གྱིས། །རིགས་གསུམ་སྒྱུ་འདྲའི་གར་མཁན་ཙོང་
ཁ་བ། །ཁྱོད་གསུང་དང་བོའི་སྐྱེས་བུ་བློ་སྦྱོང་བའི། །ཐུན་མོང་ལམ་
གྱི་རིམ་པའི་གནད་འགག་རྣམས། །འཁྲུལ་མེད་ཚིག་ཉུང་དོན་རྒྱས་
གོ་བདེ་བར། །ཡོངས་འཛིན་བླ་མའི་གསུང་བཞིན་བཤད་ཟིན་་་་་
ནས། ། སྡུག་ཀུན་འཁོར་བའི་རྒྱ་མཚོ་ཆེན་པོ་ལས། །བསྒྲལ་ནས་་་
འགོག་ལམ་རིན་ཆེན་གླིང་མཆོག་ཏུ། །བགྲོད་བྱེད་རྒྱ་བོད་མཁས་
པའི་ལེགས་བཤད་ཀྱི། །རྒྱུད་མང་གླུ་ལ་བློ་ལྡན་རྣ་བ་བློགས། །
གཉིས་པ་སྐྱེས་བུ་འབྲིང་དང་ཐུན་མོང་བའི་ལམ་གྱི་རིམ་པ་ལ་
བློ་སྦྱང་བ་ནི་ལམ་སྒྲོན་ལས།སྲིད་པའི་བདེ་ལ་རྒྱབ་ཕྱོགས་ཤིང༌། །སྡིག་
པའི་ལས་ལས་ལྡོག་བདག་ཉིད། ། གང་ཞིག་རང་ཞི་ཙམ་དོན་་་་་་་
གཉེར། །སྐྱེས་བུ་དེ་ནི་འབྲིང་ཞེས་བྱ། །ཞེས་སྐྱེས་བུ་ཆུང་ངུ་་་་་



84 ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
མངོན་མཐོ་ལྷ་མིའི་གོ་འཕང་སོགས་དོན་དུ་གཉེར་བར་བྱེད་པ་ལས།
ཚུལ་དེ་ཙམ་ཐོབ་བྱར་མི་འཛིན་པས་ལམ་བསླབ་པ་གསུམ་ལ་བརྟེན་
ནས་འཁོར་བ་ལས་ཐར་བའི་ཞི་བདེ་ཙམ་དོན་དུ་གཉེར་བ་རྣམས་
སྐྱེས་བུ་འབྲིང་དུ་བཤད་པས་ན་སྐབས་འདིར་ཞི་བ་ཙམ་དོན་དུ་མི་
གཉེར་ཡང་རྣམ་པ་ཐམས་ཅད་མཁྱེན་པ་སྒྲུབ་པ་ལ་དེའི་སྔོན་དུ་ངེས་
པར་ཐར་བ་ཐོབ་དགོས་པས་འབྲིང་དང་ཐུན་མོང་བའི་ལམ་གྱི་རིམ་
པ་ཉམས་སུ་ལེན་པ་ལ་སྔར་སྐྱེས་བུ་ཆུང་ངུའི་སྐབས་ཀྱི་ཉམས་ལེན་
རྣམས་གོ་རིམ་མ་ལོག་པར་བྱས་པས་རེ་ཞིག་ངན་སོང་གསུམ་དུ་སྐྱེས་
ཏེ་སྡུག་བསྔལ་གྱི་སྡུག་བསྔལ་མྱོང་མ་དགོས་པ་ནི་བཙོན་དོང་ནས་
ཐར་བའི་མི་བཞིན་དགའ་བ་ཁྱད་པར་ཅན་ཐོབ་ནའང་། མི་དེ་
སླར་བཙོན་ཁང་དུ་མི་འཇུག་པའི་གདེངས་མེད་པ་ལྟར་ཚེ་འདིར་
གཉེན་པོ་སྟོབས་བཞིའི་སྒོ་ནས་སྔར་བྱས་ཀྱི་སྡིག་པ་རྣམས་བྱང་ཞིང་
གསར་དུ་མ་བསགས་ལ་དགེ་བ་བཅུ་བསྒྲུབས་པའི་མཐུས་སྐྱེ་བ་ཕྱི་
མར་བདེ་འགྲོའི་ལུས་ཤིག་ཐོབ་ཀྱང་ཉོན་མོངས་མ་སྤངས་པའི་དབང་
གིས་ཚེ་སྔོན་མ་ངན་སོང་གི་སྡུག་བསྔལ་ལ་འཇིགས་པའི་བློ་སོ་ན་མི་
སྡོད་པར་མི་དགེ་བའི་ལས་ གསར་དུ་མི་གསོག་ པའི་ཆ་ག་ལ་ཡོད།
གལ་ཏེ་བསགས་ན་སླར་ཡང་ངན་སོང་གི་གནས་སུ་ལྡོག་པས་ན་སྤྱོད་
འཇུག་ལས། བདེ་འགྲོར་ཡང་དང་ཡང་འོངས་ཏེ། །བདེ་བ་མང་
བོ་སྤྱད་སྤྱད་ནས། །ཤི་ནས་ངན་སོང་སྡུག་བསྔལ་ནི། །ཡུན་རིང་མི་
བཟད་རྣམས་སུ་ལྟུང་། །ཞེས་དཔེར་ན་ཚ་རེག་གིས་མནར་བ་ན་རླུང་



ལམ་ཁྲིད་འཇམ་དཔལ་ཞལ་ལུང་བཞུགས་སོ། ། 85
བསེར་བུའམ་འབབ་ཆུ་ལྟ་བུ་ལུས་ལ་ཕོག་ཏུ་བཅུག་པའི་ཚེ་རེ་ཞིག་
བདེ་བ་སྐྱེ་ནའང་ཡུན་སོང་བ་དང་གྲང་བའི་སྡུག་བསྔལ་བསྐྱེད་པ་
བཞིན་ཟག་བཅས་ཀྱི་བདེ་བ་མཐའ་དག་ནི་འགྱུར་བའི་སྡུག་བསྔལ་ཤ་
སྟག་ཡིན་པས་གནས་སྐབས་ཀྱི་བདེ་བ་ལ་ཡིད་བརྟན་མི་རུང་བ་འདུག
ད་ལྟ་ལས་ཉོན་གཉིས་ཀྱིས་འཁོར་བ་འདིར་ཉིང་མཚམས་སྦྱོར་དུ་
བཅུག་ནས་མངོན་པར་བཅིངས་པ་འདི་ལ་ངེས་པར་འབྱུང་བའི་བློས་
འདོར་འདོད་ཀྱི་བསམ་པ་དང་བཅས་ཏེ་འབད་པས་བསྒྲུབས་པས།
བཅིངས་པ་ལས་རྣམ་པར་ཐར་བ་ནི་ཞི་བའི་གོ་འཕང་ཡིན་པས་འདི་
ཉིད་དོན་དུ་གཉེར་བར་བྱེད་པ་ལ་འཁོར་བའི་སྡུག་བསྔལ་བསམ་པ།
དེ་ལས་ཐར་བར་བྱེད་པའི་ལམ་ཉམས་ལེན་གྱི་རིམ་པ་བཤད་པ་དང་
གཉིས། དང་བོ་སྡུག་བསྔལ་དང་ཀུན་འབྱུང་གི་སྒོ་ནས་བསམ་པ།
རྟེན་འབྲེལ་བཅུ་གཉིས་ཀྱི་སྒོ་ནས་བསམ་པ་གཉིས། དང་བོ་ལ་སྡུག་
བསྔལ་འཁོར་བའི་ཉེས་དམིགས་དང་ཀུན་འབྱུང་འཁོར་བའི་འཇུག་
རིམ་གཉིས་ལས། དང་བོ་ནི་མདོ་ལས། དགེ་སློང་དག འདི་
ནི་སྡུག་བསྔལ་འཕགས་པའི་བདེན་ པའོ། །འདི་ནི་ཀུན་འབྱུང་་་་་་
འཕགས་པའི་བདེན་པའོ། །ཞེས་འབྲས་བུ་སྡུག་བསྔལ་བདེན་པ་དང་
བོ་དང་། རྒྱུ་ཀུན་འབྱུང་བདེན་པ་རྗེས་སུ་གསུངས་པ་འདི་རྒྱུ་་་
འབྲས་གོ་ལྡོག་པ་ལྟ་བུར་སྣང་ཡང་དགོས་པ་ཁྱད་པར་ཅན་ལ་་་་་་
དགོངས་པའི་ཚུལ་བཞི་བརྒྱ་བ་ལས། སྡུག་བསྔལ་རྒྱ་མཚོ་འདི་ལ་
མཐའ། །རྣམ་པ་ཀུན་ཏུ་ཡོད་མིན་ན། །བྱིས་ཁྱོད་འདིར་ནི་བྱིང་བ་



86 ལ མ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
ལ། །འཇིགས་པ་ཅིས་ན་སྐྱེ་མི་འགྱུར། །ཞེས་འབྲས་བུ་སྡུག་བསྔལ་ལ་
བདེ་བར་འཛིན་པའི་བློ་ཡོད་ན་དེའི་རྒྱུ་ལས་དང་ཉོན་མོངས་པ་ལ་
འཇིགས་པ་དང་སྤོང་སེམས་མི་སྐྱེ་ལ། དེ་ལས་གོ་ལྡོག་ན་འབྲས་བུ་
དེ་མི་འདོད་པའི་དབང་གིས་དེའི་རྒྱུ་འགོག་པར་བྱེད་པ། དཔེར་ན་
རང་རེ་ས་སྐམ་པོ་ཞིག་གི་སྟེང་ན་ཡོད་པའི་ཚེ་གློ་བུར་དུ་ཆུ་ཞིག་བྱུང་
ནས་ལུས་དང་གོས་སྟན་སོགས་གཤེར་ཏེ་གྲང་བའི་རེག་བྱས་ཉེན་པ་
ནི་སྡུག་བསྔལ་བདེན་པ། ཆུ་གང་ནས་བྱུང་བརྟགས་ནས་ཕྱོགས་
འདི་ངེས་བྱ་བ་ནས་བྱུང་བར་ངེས་པ་ནི་ཀུན་འབྱུང་བདེན་པ་ངེས་པ།
ལུས་གྲང་རེག་ལས་གྲོལ་བ་ནི་འགོག་པའི་བདེན་པ། དེའི་ཐབས་སུ་
ཆུ་འོལ་ཀ་བསྒྱུར་བའི་བྱ་བ་བྱེད་པ་ནི་ལམ་གྱི་བདེན་པ་སྟེ། རྒྱུད་བླ་
མ་ལས། ནད་ནི་ཤེས་བྱ་ནད་ཀྱི་རྒྱུ་ནི་སྤང་བྱ་ལ། །བདེར་གནས་
ཐོབ་བྱ་སྨན་ནི་བསྟེན་པར་བྱ་བ་ལྟར། །སྡུག་བསྔལ་རྒྱུ་དང་དེ་འགོག་
པ་དང་དེ་བཞིན་ལམ། །ཤེས་བྱ་སྤང་བྱ་རེག་པར་བྱ་ཞིང་བསྟེན་པར་
བྱ། །ཞེས་ཆུས་གཤེར་བ་ལ་སྡུག་བསྔལ་དུ་ངོ་མ་ཤེས་ན་ཆུ་དེ་དགག་
འདོད་ཀྱི་བློ་མི་འབྱུང་། རླན་དང་བྲལ་བ་དེ་བདེ་བར་མ་ཤེས་ན་ཆུ་
འགོག་བྱེད་ཀྱི་རགས་རྩིག་པའི་བློ་མི་འོང་བས་བདེ་སྡུག་གང་གི་ཡང་
འབྲས་བུ་ངོས་ཟིན་པར་བྱས་ནས་དེ་སྐྱེད་བྱེད་ཀྱི་རྒྱུ་ལ་འདོར་ལེན་
མཛད་པ་ནི་གནད་ཤིན་ཏུ་ཆེ་བའི་ཕྱིར་ཚུལ་དེ་ལེགས་པར་ཁོང་དུ་
ཆུད་པར་བྱས་ཏེ་ཐོག་མར་སྡུག་བསྔལ་བདེན་པ་བསམ་པ་ལ་ལམ་
རིམ་དུ་འཁོར་བ་སྤྱི་དང་བྱེ་བྲག་གི་སྡུག་བསྔལ་སོ་སོར་གསུངས་པའི་



ལམ་ཁྲིད་འཇམ་དཔལ་ཞལ་ལུང་བཞུགས་སོ། ། 87
སྐྱེ་རྒ་སོགས་སྤྱི་ལ་སྦྱར་བ་ནི་སྤྲོས་པ་ཆེ་བའི་དབང་དུ་མཛད་པ་ཡིན་
ཞིང་། སྐབས་དོན་སྙིང་བོ་དྲིལ་ན། ངན་སོང་གསུམ་ནི་སྔར་སྐྱེས་
བུ་ཆུང་ངུའི་དུས་མྱོང་བ་ཚད་ཐུབ་བསྒོམས་ཟིན་པས་ཆང་འཐུངས་
པས་ནད་དྲག་པོ་བསླངས་ཏེ་སྐྱུགས་ལོག་པ་ཞིག་ལ་ཆང་མཐོང་ཙམ་
ནས་དེ་ལ་མི་སྡུག་པའི་བློ་སྐྱེ་བའི་མཐུས་བྱེ་བྲག་གི་རོ་སྐྱུར་བ་དང་ངན་
པ་སོགས་ཆེད་དུ་བསམ་མི་དགོས་པར་རྟ་རྒྱུག་པའི་ཞར་ལ་མེ་ཏོག་
ཆོད་པ་ལྟར་འོང་བས། ངན་སོང་གི་སྐྱེ་བའི་སྡུག་བསྔལ་ཆེད་དུ་མ་
བསྒོམས་པས་སྐྱོན་དུ་མི་འགྱུར་ཞིང་། དངོས་དོན་བདེ་འགྲོའི་སྡུག་
བསྔལ་ལ་གཙོ་ཆེར་སྦྱར་ཏེ་བསམ་པ་ལ། མི། བདེ་འགྲོ་གཞན་
གཉིས། ཞར་བྱུང་རིགས་དྲུག་ཐུན་མོང་གི་སྡུག་བསྔལ་སྒོམ་པ་དང་
གསུམ། དང་བོ་ནི་ལས་ཉོན་གྱི་དབང་གིས་སྐྱེ་བ་བླངས་པ་རྣམས་
ནི་རྒ་བ་དང་འཆི་བ་སོགས་ཀྱི་སྡུག་བསྔལ་སྣ་ཚོགས་ཀྱི་གནས་སུ་གྱུར་
ཅིང་སེམས་རབ་ཏུ་མ་ཞི་བས་དུག་གསུམ་གྱིས་ལུས་སེམས་ངལ་བཞིན་
དུ་མཐར་འཆི་བའི་ཆོས་ཅན་ལས་མ་འདས་མོད། དེ་ཡང་སྐྱེ་གནས་
བཞིར་གསུང་ཡང་གཙོ་ཆེ་བ་མངལ་སྐྱེས་ཀྱི་དབང་དུ་བྱས་ཏེ། སློབ་
སྤྲིངས་ལས། ཤིན་ཏུ་མི་བཟད་དྲི་ང་མི་གཙང་བཅེར་བས་་་་་་་་
འགགས། །རབ་ཏུ་དོག་པ་མུན་ནག་འཐིབས་པོར་འདུག་པ་ཡི། །
མངལ་གནས་དམྱལ་བ་ལྟ་བུའི་ནང་དུ་དེ་ཞུགས་ནས། །ལུས་ཡོངས་
བསྐུམས་ལ་སྡུག་བསྔལ་ཆེན་པོ་བརྣག་དགོས་སོ། །ཞེས་ཕོ་བའི་འོག་
ལོང་ཁའི་སྟེང་ན་ཁ་སྒལ་ཚིགས་ལ་བལྟས་ནས་དྲི་ང་ཞིང་མི་གཙང་



88 ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
བའི་ལྗན་ལྗིན་གྱི་ཁྲོད་དུ་ཡོད་པ་ལས་རིམ་གྱིས་མེར་མེར་བོ་ནས་རྐང་
ལག་འགྱུས་པའི་བར་རྣམས་ཀྱི་གནས་སྐབས་སུ་མས་བཟའ་བཏུང་ཚ་
བ་བསྟེན་ན་མེ་དོང་དུ་ཆུད་པ། གྲང་བ་བསྟེན་ན་འཁྱགས་སྦུགས་
སུ་གནས་པ། མཆོང་བ་དང་རྒྱུག་པ་སོགས་ཀྱི་ཚེ་གཡང་ལ་ལྷུང་བ་
ལྟ་བུའི་ཉམས་འཆར་བ་སོགས་མའི་སྤྱོད་ལམ་མི་གཟོབ་པ་མཐའ་དག་
ལ་བརྟེན་པའི་སྡུག་བསྔལ་ཐོག་ཏུ་འབབ་བཞིན་གནས་ཞག་ཉིས་བརྒྱ་
དྲུག་ཅུ་རྩ་དྲུག་སོང་བ་ན་ལས་ཀྱི་རླུང་གིས་མགོ་བོ་ཐུར་དུ་བསྟན་ཏེ་
མངལ་སྒོའི་རུས་པ་ཤིན་ཏུ་དོག་པ་ནས་ཕྱིར་འབྱུང་བའི་ཚེ་བ་གླང་གི་
པགས་པ་དམར་བཤུས་བྱས་པ་ལ་སྦྲང་མ་མཆུ་ཅན་གྱིས་ཟོས་པ་ལྟ་
བུའི་སྡུག་བསྔལ་གྱི་ཚོར་བ་དྲག་པོ་མྱོང་བཞིན་དུ་སྐྱེ་ཞིང་། བཙས་
ནས་ཀྱང་རེ་ཞིག་གི་བར་སྟན་འཇམ་པ་ལ་བཞག་ཀྱང་ཚེར་དོང་དུ་
བཅུག་པ་ལྟ་བུའི་ཚ་གྲང་གི་སྡུག་བསྔལ་ཆུང་ངུ་ཙམ་ཡང་བཟོད་་་་
དཀའ་བའི་ཚུལ་རྣམས་རང་གི་ཚེ་སྔོན་མ་དང་འདིའི་བར་དུ་ཉམས་
སུ་མྱོང་ཟིན་པ་ཞིག་ཡིན་ནའང་། མངལ་གྲིབ་དང་ན་ཚོད་གཞོན་
པའི་དབང་གིས་ད་ལྟ་དྲན་པའི་ཡུལ་དུ་མ་གྱུར་པས་རྗེས་སུ་དཔགས་
པའི་ཚུལ་གྱིས་བསྒོམ་པ་ལ་སྔར་སྐྱེས་བུ་ཆུང་ངུའི་སྐབས་བཞིན་བཤད་
མ་ཐག་པའི་སྡུག་བསྔལ་དེ་རང་ཐོག་ལ་ཇི་ལྟར་བྱུང་བའི་ཚུལ་གྱིས་
བསམས་པ་ན། ད་ལྟ་རང་ཤོང་གི་བུམ་པ་ལྟ་བུ་ཞིག་གི་ནང་དུ་ཞག་
གཅིག་ཆུད་དེ་སྟེང་འོག་ཀུན་ཏུ་བཤང་གཅི་སོགས་མི་གཙང་བའི་རྫས་
ཀྱིས་གང་བར་གྱུར་ན་བཟོད་ཐབས་མེད་པ་མངོན་སུམ་གྱིས་གྲུབ་ལ།



ལམ་ཁྲིད་འཇམ་དཔལ་ཞལ་ལུང་བཞུགས་སོ། ། 89
དེས་གོང་གི་སྡུག་བསྔལ་གྱི་ཆ་ཙམ་དུ་ཡང་མི་འགྱུར་བའི་ཕྱིར་ན་བདེ་
འགྲོར་སྐྱེ་བ་ལེན་པ་ལ་ཡང་སྐྱུགས་ནད་ཅན་གྱིས་ཟན་མཐོང་བ་ལྟ་
བུའི་ཞེན་ལོག་མ་བྱུང་གི་བར་དུ་བསྒོམ་གསུངས། དེ་བཞིན་དུ་རྒ་
བའི་སྡུག་བསྔལ་ཡང་རྒྱ་ཆེར་རོལ་པ་ལས། རྒ་བས་གཟུགས་སྡུག་
གཟུགས་མི་སྡུག་པར་བྱེད། ། རྒ་བས་གཟི་བརྗིད་འཕྲོག་ཅིང་མཐུ་
སྟོབས་འཕྲོག། རྒ་བས་བདེ་བ་འཕྲོག་ཅིང་བརྙེས་པར་བྱེད། །རྒ་
བས་འཚོ་བྱེད་རྒ་བས་མདངས་ཀྱང་འཕྲོག། ཅེས་སྐྲ་དཀར་ཞིང་
ལུས་གུག་པ། - དཔྲལ་བ་གཉེར་མས་ཁེབས་པ་སོགས་ལུས་ཀྱི་མཐུ་
ཉམས་པའི་ཚུལ་ལ་མཚོན་ན། སྔར་ན་ཚོད་དར་བབ་ཀྱི་དུས་ལུས་
དྲང་ཞིང་སྐུའི་མདོག་གནག་པ་པགས་པ་ལ་གཉེར་མ་སོགས་མེད་པའི་
གཞོན་ཤ་ཅན་དེ་ད་ལྟ་ལུས་མ་འཕོས་ཀྱང་འཕོས་པ་དང་ཁྱད་པར་
མེད་པ་འདི་བཞིན་དུ་སོང་འདུག སླར་ཡང་ལོ་ཟླ་ཞག་མང་སོང་
རིམ་གྱིས་ཟླ་བ་མར་གྱི་ངོ་བཞིན་རྣམ་པར་འགྲིབས་ནས་འཆི་བདག་
གི་ཁར་ཆུད་པར་འདུག་སྙམ་དུ་སྐྱོ་ཤས་ཀྱི་མྱོང་བ་དྲག་པོ་མ་ཐོན་གྱི་
བར་དུ་བསམ། དེ་བཞིན་དུ་ལུས་ཀྱི་མཐུ་ཉམས་པས་ལྡང་འདུག་
ཚུལ་བཞིན་དུ་མི་འོང་།འགྲོ་བའི་ཚེ་གོམ་པ་འཁྱོར།ངག་ལྡབ་ལྡིབ་ཏུ་སྨྲ་
བས་མཚོན་ཏེ་དབང་བོ་ཉམས་པས་མིག་རྣ་སོགས་ཀྱིས་སྔར་ལྟ་བུའི་
མཐོང་ཐོས་ སོགས་ཇི་བཞིན་མི་འབྱུང་ཞིང་དྲན་པ་མི་གསལ་བས་
བརྗེད་ངས་ཅན་དུ་འགྱུར། བཟའ་བཏུང་ཡང་སྔར་ཟ་བའི་ཚོད་
ཙམ་དུ་ཟོས་ན་ནད་སྣ་ཚོགས་སྐྱེད་པར་བྱེད་པའི་ཚུལ་རྣམས་གོང་



90 ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
བཞིན་བསྒོམ། ཉམས་ལེན་བྱེད་པ་བོ་ན་ཚོད་གཞོན་ནུ་ཞིག་ཡིན་ན་
མགོ་བོ་དཀར་བ་སོགས་བཤད་མ་ཐག་པའི་སྐྱོན་ཕལ་ཆེར་རང་ཉམས་
ལ་དཔགས་ཏེ་གཞལ་རྒྱུ་མེད་མོད། ན་ཚོད་རྒན་པོ་ཞིག་ལ་ཕར་
བལྟས་ནས་འདི་ཡང་མའི་མངལ་ནས་བཙའ་བའི་དུས་རྒས་ཤིང་
འཁོགས་པ་འདི་ག་མིན་པ་ཐག་ཆོད། བདག་ལྟ་བུའི་གཞོན་ནུ་ཞིག་
གནས་སྐབས་འདི་འདྲར་གྱུར་འདུག་གོ་བསམ་པའི་ཚུལ་གྱིས་བསྒོམ་
གསུངས། ན་བའི་སྡུག་བསྔལ་ནི་སྔར་རང་ཉིད་ནད་དྲག་པོས་་་
འདེབས་མྱོང་བའམ་མིན་ན་ནད་པ་གཞན་དག་ལ་རྗེས་སུ་དཔགས་ཏེ་
ཡུན་རིང་བོ་ནས་འདུ་བ་འཁྲུགས་པའི་ནད་དམ། གློ་བུར་དུ་གདོན་
དང་མཚོན་ལ་སོགས་པས་གཙེས་པའི་ཚུལ་ནི། རྒྱ་ཆེར་རོལ་པ་ལས།
དཔེར་ན་དགུན་སྨད་རླུང་དང་ཁ་བ་ཆེ། །རྩྭ་ཤིང་གེལ་བ་ནགས་སྨན་
མདངས་ཀྱང་འཕྲོག། དེ་ལྟར་ནད་འདིས་འགྲོ་བའི་མདངས་་་་་
འཕྲོག་ཅིང་། །དབང་བོ་ཟུངས་དང་སྟོབས་ནི་ཉམས་པར་བྱེད། །
ཅེས་ཚ་གྲང་ཤས་ཆེ་ཆུང་གི་ཟུག་གཟེར་སོགས་གདུང་བ་སྣ་ཚོགས་
ཀྱིས་ཉམ་ཐག་པས་ལུས་ཀྱི་ཤ་ལྤགས་བསྐམས་ཤིང་སྒུལ་སྐྱོད་དཀའ།
ཡིད་དུ་འོང་བའི་ཟས་སྐོམ་རྣམས་ནད་ལ་གནོད་ཀྱི་དོགས་ནས་སྨན་
པ་སོགས་ཀྱིས་ཟར་མི་སྟེར། ཡིད་དུ་མི་འོང་བའི་ཟས་དང་སྨན་སྣ་
ཚོགས་གཏར་སྲེག་རྣམས་མི་འདོད་བཞིན་དུ་བསྟེན་དགོས་ཚུལ་་་་་
བསམ་མོ། །འཆི་བའི་སྡུག་བསྔལ་ནི། རྒྱ་ཆེར་རོལ་པ་ལས། འཆི་
དང་འཕོ་དང་འཆི་འཕོ་དུས་བྱེད་པ། ། ཕངས་ཤིང་སྡུག་པའི་སྐྱེ་བོ་



ལམ་ཁྲིད་འཇམ་དཔལ་ཞལ་ལུང་བཞུགས་སོ། ། 91
རྟག་ཏུ་འབྲལ། །ཕྱིར་མི་འོང་ཞིང་འཕྲད་པར་འགྱུར་མ་ཡིན། །ཤིང་
ལས་ལོ་འབྲུལ་འདྲ་ཞིང་ཀླུང་རྒྱུན་མཚུངས། ། ཞེས་ནད་ལས་ཐར་བ་
ཞིག་བྱུང་ན་དཀའ་བ་དེ་ཙམ་སྤྱོད་རིང་ཆོག་ནའང་ཕལ་ཆེར་ནི་་་
ཐབས་སྣ་ཚོགས་བྱས་པས་ཀྱང་ནད་ཇེ་ཆེར་སོང་སྟེ་སྨན་པས་བོར།
མོ་བོན་གྱིས་བསླུས། གཉེན་བཤེས་རྣམས་ཀྱིས་མཐའ་བསྐོར་ནས་
སྨྲེ་སྔགས་འདོན། ཤི་དགེ་དང་དུར་འདེབས་ཀྱི་གཤོམ་ར་འདིང༌།
རང་ཉིད་ཀྱང་བཀྲག་མདངས་ཉམས། ཁ་བསྐམས། མཆུ་བརྗེས།
སྣ་ཞོམ། མིག་ཀོང་མོར་སོང་། དབུགས་བརྩེགས། སྔར་བྱས་
ཀྱི་སྡིག་པ་ལ་འགྱོད། གཉེན་བཤེས་འཁོར་གཡོག་རྫས་ནོར་ཕུན་
ཚོགས་ཀུན་དང་བྲལ། གཅེས་པར་བསྐྱངས་པའི་ལུས་ཀྱང་མལ་དུ་
བཞག་སྟེ་ཆགས་ཞེན་དྲག་པོའི་དབང་གིས་འཇིག་རྟེན་ཕ་རོལ་ཏུ་འགྲོ་
དགོས་ཚུལ་གྱི་སྡུག་བསྔལ་དྲག་པོས་མནར་བ་རྣམས་བསམ་མོ། །
དགྲ་ལ་བརྟེན་པའི་སྡུག་བསྔལ་ནི། མི་སྡུག་པའི་དགྲ་ཞིག་གིས་ལུས་
སྲོག་གཏམ་དོན་ལ་གནོད་པ་བྱས་དོགས་པའི་སྡུག་བསྔལ་ལྟ་ཅི་སྨོས།
དགྲ་དངོས་སམ་མི་མཛའ་བ་ཞིག་དང་གནས་ཁང་གཅིག་ཏུ་འཚོག་
དགོས་བྱུང་ནའང་ཡིད་མི་བདེ་བ་ནག་ཡོར་རེ་བ་ལྟ་བུའི་སྣང་བ་་
འཆར། དེ་ཕྱོགས་གཞན་ཞིག་ཏུ་སོང་ན་ནམ་ལངས་པ་ལྟ་བུའི་སྤྲོ་
བ་འབྱུང་ཚུལ་ལ་བརྟེན་ནས་དགྲ་སྡང་བ་དང་ཕྲད་ཀྱི་དོགས་པའི་
སྡུག་ བསྔལ་ བསམ། གཉེན་ ལ་ བརྟེན་ པའི་ སྡུག་ བསྔལ་ ནི།
གཉེན་བཤེས་དང་། དེའི་ནང་ནས་ཀྱང་ཤིན་ཏུ་མཛའ་བ་ཞིག་ཡུལ་



92 ལ མ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
གཞན་དུ་སོང་བ་ལ་དེ་དག་གི་ཡོན་ཏན་དང་ཕུན་ཚོགས་རྣམས་དྲན་
ཏེ་སྒོ་གསུམ་སྡུག་བསྔལ་དྲག་པོ་དང་། དེ་ལས་གོ་ལོག་ན་དགའ་བ་
ཆེན་པོ་འབྱུང་བའི་ཚུལ་གྱི་གཉེན་སྡུག་པ་དང་བྲལ་གྱི་དོགས་པའི་
སྡུག་ བསྔལ་ བསམ། འདོད་ པ་ ལ་ བརྟེན་ པའི་ སྡུག་ བསྔལ་ ནི།
ཚོང་བ་དང་ཞིང་ལས་པ་སོགས་ཀྱིས་འབད་པས་བསྒྲུབས་ཀྱང་ཚོང་
ཟོག་སྟོར་བ་དང་ལོ་ཏོག་སེར་བས་བཅོམ་པ། དབུ་གཙོ་དང་ཞང་
བློན་རྣམས་ཀྱིས་དགྲ་མ་ཐུལ་ཞིང་གཉེན་མ་འཁྱོངས་པ། རབ་ཏུ་
བྱུང་བ་ལ་ལ་གཉེན་པོ་ཞན་པས་ཚུལ་ཁྲིམས་ཀྱི་འགོ་མི་ཐོན་པ། ཤེས་
རབ་དམན་པས་ཐོས་བསམ་གྱི་བྱ་བ་མ་འགྲུབ་པ་སོགས་འདོད་པ་
བཙལ་གྱིས་མི་རྙེད་པའི་སྡུག་བསྔལ། གཞན་ཡང་ཁ་དྲག་པོ་ཞན་
པོར་སོང་བ། ཕྱུག་པོ་སྤྲང་བོར་སོང་བ། མི་མང་བོ་གཅིག་པུར་སོང་
བས་མཚོན་ཏེ་རྒྱལ་ཁམས་ལ་བརྟགས་ན་སྔར་གྱི་ས་ན་མི་འདུག་པ་
སོགས་མདོར་ན་བཀྲེས་སྐོམ་ཚ་གྲང་མི་འདོད་པ་སྣ་ཚོགས་པས་མིའི་
ལུས་རྟེན་འདི་ཉིད་ཀྱང་སྡུག་བསྔལ་གྱི་རང་བཞིན་ཅན་ཡིན་པར་མྱོང་
བ་སྙིང་ཐག་པ་ནས་མ་སྐྱེས་ཀྱི་བར་དུ་བསྒོམ་མོ། །བྱང་ཆུབ་ལམ་རིམ་
དུ་སྡུག་བསྔལ་བརྒྱད་བསམ་པ་དང་དྲུག་བསམ་པ་སོགས་སྤྱི་ལྡོག་ཏུ་
གསུངས་ནའང་། འཁྲིད་ཀྱི་སྐབས་འཇུག་པ་བདེ་བའི་དབང་དུ་
མཛད་དེ་སྡུག་བསྔལ་བདུན་པོ་གཙོ་ཆེར་མི་ལ་སྦྱར་ནས་དེའི་མཇུག་
ཏུ་བདེ་འགྲོ་གཞན་གཉིས་ཀྱི་སྡུག་བསྔལ་དང་སྡུག་བསྔལ་བརྒྱད་པ་
དང༌། གསུམ་དང་དྲུག་བསམ་པ་རྣམས་སྤྱིར་མཛད་པ་ཡིན་ནོ། །



ལམ་ཁྲིད་འཇམ་དཔལ་ཞལ་ལུང་བཞུགས་སོ། ། 93
གཉིས་ པ་ བདེ་ འགྲོ་ གཞན་ གཉིས་ ཀྱི་ སྡུག་ བསྔལ་ བསམ་ པ་ ནི།
བཤེས་སྤྲིངས་ལས། ལུས་ཀྱི་ཁ་དོག་མི་སྡུག་འགྱུར་བ་དང་། །སྟན་
ལ་མི་དགའ་མེ་ཏོག་འཕྲེང་བརྙིངས་དང༌། །གོས་ལ་དྲི་མ་ཆགས་དང་
ལུས་ལ་ནི། །སྔོན་ཆད་མེད་པའི་རྡུལ་འབྱུང་ཞེས་བགྱི་བ། །མཐོ་རིས་
འཆི་འཕོ་སྦྲུན་བྱེད་འཆི་ལྟས་ལྔ། །ཞེས་འདོད་པའི་ལྷ་རྣམས་ལ་མི་ལྟ་
བུའི་སྐྱེ་རྒ་སོགས་ཀྱི་སྡུག་བསྔལ་མེད་ནའང་། འཆི་བར་ཉེ་བའི་ཚེ་
གློ་བུར་དུ་ལུས་ཀྱི་བཀྲག་མདངས་ཉམས་ཤིང་བདེ་བའི་སྟན་ལ་འདུག་
སྙིང་མི་འདོད་པ། མེ་ཏོག་གི་འཕྲེང་བ་བརྙིངས་པ། གོས་ལ་དྲི་མ་
ནག་ནོག་ཆགས་པ། སྔོན་མེད་པའི་ལུས་ལ་རྡུལ་འབྱུང་བ་རྣམས་
འཆི་ལྟས་ལྔ། ལུས་ཀྱི་འོད་ཆུང་དུ་སོང་བ། ཁྲུས་ཆུ་ལུས་ལ་ཆགས་
པ། གོས་རྒྱན་ལས་སྒྲ་མི་སྙན་པ་འབྱུང་བ། མིག་གི་རྫི་མ་འཁྲབ་
པ། ཡུལ་གཅིག་ལ་ཆགས་པ་ལྔ་བོ་ཉེ་བའི་འཆི་ལྟས་ཏེ་བཅུ་བོ་དེ་
རྣམས་འཆི་ལྟས་སུ་རིག་ནས་སྡུག་བསྔལ་ཞིང་།ཁྱད་པར་སྐབས་གསུམ་
པ་ཞེས་བྱ་བ་གང་དུ་སྐྱེ་འགྱུར་གྱི་གནས་ཀྱང་བརྟགས་ན་ཤེས་པ་ཡིན་
པས། དེ་མ་ཐག་དམྱལ་བར་སྐྱེ་ངེས་ལྟ་བུ་ཡིན་ན་དམྱལ་བར་སྐྱེས་
ཟིན་པ་དང་ཁྱད་པར་མེད་པའི་སྡུག་བསྔལ་དྲག་པོ་མི་བཟད་པ་ཡོད་
པས་མི་ལྟ་བུ་ལ་ངན་སོང་དུ་སྐྱེས་དོགས་པ་ཙམ་ལས་རྟག་བརྟན་ཐེར་
ཟུག་དེ་འདྲ་མེད་པས་ལྷའི་སྡུག་བསྔལ་ལྷག་པར་ཆེ་བ་ཡིན་གསུངས།
གཞན་ཡང་བསོད་ནམས་ཆེན་པོའི་ལྷ་རྣམས་མཐོང་བའི་ཚེ་ཆུང་བ་.
རྣམས་སྤ་བཀོང་བ་དང་། སྟོབས་ཆེ་བས་ཆུང་བ་གནས་གཞན་དུ་



94 ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
བསྐྱོད་པ་དང་ལྷ་མ་ཡིན་དང་འཐབ་པའི་ཚེ་ཕན་ཚུན་གཅིག་གིས་
གཅིག་གསོད་ཅིང་ལུས་དང་ཡན་ལག་གཏུབས་ཤིང་གཅོད་པའི་སྡུག་
བསྔལ་སྣ་ཚོགས་པ། གཟུགས་གཟུགས་མེད་ཀྱི་ལྷ་རྣམས་ནི་མངོན་
གྱུར་གྱི་སྡུག་བསྔལ་དེ་དག་དང་མི་ལྡན་ནའང་རྒྱ་མཚོའི་གཟིངས་ཀྱི་
ཕུག་རོན་སླར་ཡང་གཟིངས་ལ་འཁོར་བ་ལྟར་ཏིང་ངེ་འཛིན་གྱི་འཕེན་
པ་ཟད་དེ་ཤི་བའི་རྗེས་སུ་སླར་ཡང་འདོད་ཁམས་ཀྱི་སྡུག་བསྔལ་་་
མངོན་གྱུར་སྤྱོད་དགོས་ཚུལ་ལེགས་པར་བསྒོམ་མོ། །
གསུམ་པ་ཞར་བྱུང་རིགས་དྲུག་ཐུན་མོང་གི་སྡུག་བསྔལ་བསམ་
པ་ནི། གཞན་ཡང་འཁོར་བ་ལས་མ་གྲོལ་ཕྱིན་ཆད་བསོད་ནམས་ཀྱི་
མཐུས་འཁོར་ལོས་སྒྱུར་བའི་རྒྱལ་པོ་དང་ཚངས་པར་གྱུར་ཀྱང་སླར་
བྲན་དུ་འགྱུར་བ་ལྟ་བུ་ནི་འགྲུབ་པའི་སྡུག་བསྔལ། ཚེ་འདིའི་སྐྱེ་རྒ་
ན་འཆིའི་སྡུག་བསྔལ་ནི་གྲུབ་ཟིན་པའི་སྡུག་བསྔལ། འབྲས་ཚ་བའི་
སྟེང་དུ་ཚྭ་ཆུ་བཏབ་པའི་འགྱུར་བྱེད་ཀྱི་རེག་པ་དང་འཕྲད་པས་སྡུག་
བསྔལ་ཆེར་སོང་བ་ལྟ་བུ་ནི་སྡུག་བསྔལ་གྱི་སྡུག་བསྔལ། བྱིན་པས་
ངལ་བ་ན་བསྡད་པས་བདེ་བར་སྣང་བ་ལ་ནམ་ཞིག་ན་ཡན་ལག་དང་
སྐེད་པ་ན་བ་དེ་འགྱུར་བའི་སྡུག་བསྔལ། འཁྱགས་པའི་སྦུབས་སུ་
ཆུད་པ་ཞིག་དེ་ལས་མ་ཐར་གྱི་བར་དུ་དྲོ་བའི་སྐབས་མེད་པ་ལྟ་བུ་ཁྱབ་
པ་འདུ་བྱེད་ཀྱི་སྡུག་བསྔལ་ཡིན་པས་དོན་ཧྲིལ་གྱིས་དྲིལ་ན་ཟས་་་་
བཅས་ཉེར་ལེན་གྱི་ཕུང་བོ་འདི་བླངས་ཕྱིན་ཆད་ད་ལྟའི་ཕུང་བོ་ལ་
བརྟེན་པའི་སྡུག་བསྔལ་མྱོང་ཞིང་ཕྱི་མའི་སྡུག་བསྔལ་འདྲེན་པ་ལས་



ལམ་ཁྲིད་འཇམ་དཔལ་ཞལ་ལུང་བཞུགས་སོ། །
95
འོས་མེད། ཉེར་ལེན་གྱི་དོན་འདུན་པ་དང་འདོད་ཆགས་ཡིན་པས་
དཔེར་ན་ཤིང་ལས་བྱུང་བའི་མེ་ལ་ཤིང་གི་མེ་ཟེར་བ་བཞིན་མ་འོངས་
པའི་ལུས་ཐོབ་འདོད་དང་ད་ལྟའི་ལུས་ལ་ཆགས་པའི་དབང་གིས་ཕུང་
བོ་འགྲུབ་པ་རྒྱུ་ལ་བརྟེན་ནས་བཏགས་པ། དེ་བཞིན་དུ་འབྲས་བུ་
བསྐྱེད་པའི་ཤིང་ལ་འབྲས་བུའི་ཤིང་དུ་གྲགས་པ་ལྟར་གྲུབ་པའི་ཕུང་
བོ་དེས་འདུན་པ་དང་འདོད་ཆགས་བསྐྱེད་པ་འབྲས་བུའི་སྒོ་ནས་
བཏགས་པ་སྟེ་གཅིག་ལས་གཅིག་བྱུང་བས་འཁོར་བར་འཁོར་རོ། །
བཤད་མ་ཐག་པའི་སྡུག་བསྔལ་དེར་མ་ཟད་ཡིད་བརྟན་དུ་མི་རུང་བ་
ནི་བཤེས་སྤྲིངས་ལས། ཕ་ནི་བུ་ཉིད་མ་ནི་ཆུང་མ་ཉིད། ། སྐྱེ་བོ་
དགྲར་གྱུར་པ་དང་བཤེས་ཉིད་དང་། །ལྡོག་པ་ཉིད་དུ་མཆིས་པས་དེ་
སླད་དུ། ། འཁོར་བ་དག་ན་ངེས་པ་འགའ་མ་མཆིས། ། ཞེས་ཕ་མ་
དང་གཉེན་བཤེས་དགྲ་གཉེན་མང་བོ་གོ་ལྡོག་པ་སྐྱེ་བ་རིམ་བརྒྱུད་ལ་
འོང་བར་མ་ཟད་ཚེ་འདིར་ཡང་ཚེ་སྟོད་ལ་ཤིན་ཏུ་མཛའ་བ་དག་ཚེ་
སྨད་ལ་དགྲར་འགྱུར་བ་དང་། ལོ་སྔོན་མ་གཅིག་གིས་གཅིག་གསོད་
དུ་ཆ་བའི་མི་ཞིག་ལོ་རྟིང་མ་གཉེན་གྱི་དྭངས་མར་འགྲོ་བ་སོགས་་
མངོན་སུམ་གྱིས་གྲུབ་པས་དགྲ་གཉེན་ལ་ངེས་གཟུང་གི་ཡིད་བརྟན་མི་
ཐུབ་པས་ངེས་པ་མེད་པའི་སྡུག་བསྔལ་བསམ། ཆོག་མི་ཤེས་པ་ནི་
བཤེས་སྤྲིངས་ ལས། ཇི་ ལྟར་ མཛེ་ ཅན་ སྲིན་བུས་ ཉེན་ པ་ ནི། །
བདེ་བའི་དོན་དུ་མེ་ལ་ཀུན་བརྟེན་ཀྱང༌། །ཞི་བར་མི་འགྱུར་དེ་དང་
འདྲ་བར་ནི། །འདོད་པ་རྣམས་ལ་ཆགས་པའང་མཁྱེན་པར་་་་་་་་



96 ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
མཛོད། །ཅེས་སྔོན་ཆད་ཕུན་སུམ་ཚོགས་པའི་ལྷའི་བདུད་རྩི། བར་
མ་མིའི་ནུ་ཞོ། ཐ་མ་མི་གཙང་བའི་ཁུ་བ་དང་ཁྲོ་ཆུ་ཁོལ་མ་བཏུངས་
པའང་རྒྱ་མཚོ་ཆེན་པོ་གྲངས་མེད་པ་ལས་ཆེས་མང་མོད། དེས་ཀྱང་
ངོམས་སུ་མེད་པ་མཛེ་ཅན་མེ་ལ་བརྟེན་པའི་དཔེ་ལྟར་འདོད་པའི་
ལོངས་སྤྱོད་ལ་ངོམས་མི་ཤེས་པར་བསམ། ལུས་རྟེན་བགྲང་མི་ནུས་
པ་ནི་མྱ་ངན་གསལ་བ་ལས། ཕན་ཚུན་འཐབ་དང་རྩོད་པའི་ཕྱིར།
། མགོ་བོ་བཅད་པ་གང་ཡིན་པ། ། སྤུངས་ན་དེ་ལྟར་མཐོ་བ་ནི། །
ཚངས་པའི་འཇིག་རྟེན་ལས་ཀྱང་ ཐལ། ། ཞེས་ནད་སྣ་ཚོགས་ཀྱི་སྒོ་
ནས་ལུས་དོར་བ་གཞན་རྣམས་ཕར་ཞོག མཚོན་གྱིས་གཏུབས་ཏེ་
ཤི་བའི་མགོ་བོ་རྣམས་སྤུངས་ན་ཚངས་པའི་འཇིག་རྟེན་ལས་མཐོ་བར་
འགྱུར་བས། ད་དུང་འཁོར་བ་ལས་མཐར་ན་ལུས་ཡང་ཡང་འདོར་
བའི་སྣང་ཚུལ་དེ་ལས་མ་འདས་སྙམ་དུ་བསམ། མངལ་སྒོ་གྲངས་མེད་
འགྲིམ་པ་ནི། མ་ཡི་ཐུག་མཐའ་རྒྱ་ཐུག་ཚི་གུ་ཙམ། །རི་ལུར་་་་
བགྲངས་ཀྱང་ས་ཡིས་ལང་མི་འགྱུར། །ཞེས་རང་ཅག་གི་རྩ་བའི་མ།
དེའི་མ། དེའི་ཡང་མ་ཞེས་བགྲང་བའི་ཆེད་དུ་ས་ཆེན་པོ་འདི་རིལ་
བུ་ཆུང་ངུར་དྲིལ་ནས་བགྲངས་ཀྱང་འདྲེན་མི་ཐུབ་པ་ཐུག་མཐའ་ཞེས་
པའི་ནུས་པས་དངོས་སུ་བསྟན་ནས། དོན་གྱིས་རང་གི་མ་ཡང་
བགྲང་བར་མི་ནུས་པའི་ཕྱིར་ན་སྔར་ཉིང་མཚམས་སྦྱར་བ་དང་སླང་
ནས་སྦྱོར་བར་འགྱུར་བ་ལ་ཡིད་ངེས་པར་འབྱུང་བར་བྱའོ། ། མཐོ་
དམའ་མ་ངེས་པ་ནི། བརྒྱ་བྱིན་འཇིག་རྟེན་མཆོད་འོས་གྱུར་ནས་



ལམ་ཁྲིད་འཇམ་དཔལ་ཞལ་ལུང་བཞུགས་སོ། །
97
ནི། །ལས་ཀྱི་དབང་གིས་ཕྱིར་ཡང་ས་སྟེང་ལྟུང་། །འཁོར་ལོས་སྒྱུར་
བ་ཉིད་དུ་གྱུར་ནས་ཀྱང་། །འཁོར་བ་དག་ཏུ་ཡང་བྲན་ཉིད་དུ་་་་༌་
འགྱུར། །ཞེས་ལྷ་རྣམས་ཀྱི་བདག་པོ་བརྒྱ་བྱིན་དང་འཁོར་ལོས་སྒྱུར་
བའི་རྒྱལ་པོའི་གོ་འཕང་ཐོབ་ཀྱང་སྔར་བྱས་ཀྱི་མི་དགེ་བའི་ལས་མ་
ཟད་པའི་མཐུས་དེ་ལ་གསོས་འདེབས་པ་བོ་བྱུང་ན་ཡང་བྲན་དང་
ངན་སོང་སོགས་དམན་པའི་གནས་སུ་སྐྱེ་བར་འགྱུར་ཞིང་རང་འོད་
ཀྱིས་འཇིག་རྟེན་སྣང་བར་བྱེད་པའི་ཉི་ཟླ་ཡང་མུན་པའི་སྨག་རུམ་དུ་
སྐྱེ་བ་དང་། སྟོབས་འབྱོར་གྱི་དྲེགས་པས་མྱོས་པ་མང་བོའང་རྒྱལ་
པོའི་ཆད་ལས་དང་ཕ་རོལ་གྱི་དགྲ་ཟླས་བཅོམ་པས་ཁས་ཞན་ལ་་་
མངའ་ཐང་དང་བྲལ་བའི་ཚུལ་རྣམས་བསམ། ཐམས་ཅད་ཤུལ་དུ་
ལུས་འགྲོ་བ་ནི་སྤྱོད་འཇུག་ལས། ལུས་འདི་གཅིག་པུ་བྱུང་་་་་
ཡང་། ། ལྷན་ཅིག་སྐྱེས་པའི་ཤ་རུས་དག། ཞིག་སྟེ་སོ་སོར་འགྱེས་
འགྱུར་ན། །མཛའ་བ་གཞན་དག་ཅི་ཞིག་སྨོས། །ཞེས་འཆི་བའི་དུས་
སུ་གྲོགས་མེད་གཅིག་པུར་འགྲོ་བའི་ཚུལ་རྣམས་ལ་ཡིད་འཇིགས་ཞུམ་
ཞུམ་པ་མ་བྱུང་གི་བར་དུ་བསྒོམ་མོ། །བཤད་མ་ཐག་པའི་སྡུག་བསྔལ་
དེ་དག་ཀྱང་རང་རེ་རྣམས་ཀྱིས་སྔོན་ཆད་མྱོང་ཟིན་པ་དང་། ད་
ལྟའི་སྤྱོད་ཚུལ་ལ་དཔགས་ན་སླར་ཐོག་ཏུ་འབབ་པ་ལས་འོས་མེད་དེ།
པོ་ཏོ་བའི་ཞལ་ནས། རིགས་དྲུག་གང་དུ་སྐྱེས་ཕན་ཆད་ན་ཚ་དང་
འཆི་བ་ལ་སོགས་པའི་སྡུག་བསྔལ་འབྱུང་བ་ནི་ན་རྒྱུ་ཅིག་ན་བ་ཡིན།
འཆི་རྒྱུ་ཅིག་འཆི་བ་ཡིན་གྱི་དེ་ལ་མི་འོས་པ་ཅིག་གློ་བུར་དུ་བྱུང་བ་



98 ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
མིན། འཁོར་བའི་མཚན་ཉིད་དམ་རང་བཞིན་ཡིན། འཁོར་་་
བར་གནས་རིང་ལ་དེ་ལས་མ་འདས། རང་ཅག་དེ་ལ་ཡིད་འབྱུང་
ན་སྐྱེ་བ་སྤང་དགོས། དེ་ལ་རྒྱུ་སྤང་དགོས་ཞེས་གསུངས་པས་ཀྱང་
ཤེས་སོ། །
སྨྲས་བ། མངལ་མི་གཙང་རྫས་ཀྱི་ལྗན་ལྗིན་ཁྲོད། །ཡུལ་
གཟུགས་སྣང་མི་མཐོང་མུན་ཁུང་དུ། །ཡོངས་སྡུག་བསྔལ་དྲག་པོས་
རབ་བཅེར་བའི། །ལུས་ལང་ཚོ་རྒྱས་པའི་མཛེས་སྡུག་ཅན། །སྐྲ་མིག་
སྨན་མདོག་དེ་གངས་ལྟར་དཀར། །མདངས་འོད་བཀྲག་ཅན་དེ་མུན་
ལྟར་གནག། ལུས་དྲང་བོར་སྐྱེ་བ་གཞུ་ལྟར་གུག། ཡུལ་འདོད་ལ་
སྲེད་བྲལ་རྒ་བས་ནོད། །སྨན་མོ་བོན་རིམ་གྲོས་མ་ཕན་པར། །ཞག་
རེ་རེ་སོང་གི་ཇེ་ཐུར་ན། ། གྲོགས་ཉེ་དུ་གཡོག་འཁོར་སུན་ནས་་་་་
འབྱོལ། །འདི་གཤིན་རྗེས་འབོད་པའི་ཕོ་ཉ་ཡིན། །དུས་ད་ལྟ་སེམས་
དང་དབྱེར་མེད་འདྲའི། །གཟུགས་ཟག་ཕུང་མལ་སྟན་སྟེང་བཞག་
ནས། །ཡིད་རྣམ་ཤེས་གཅིག་པུར་བར་དོ་ཡི། །འཕྲང་རིང་བོ་བརྒལ་
ནས་འཁོར་བར་འཁྱམ། །ཐབས་དུ་མའི་སྒོ་ནས་ཉེར་བཟློག་ཀྱང་། །
སྡང་དགྲ་གདོན་འཚེ་བ་ཆར་ལྟར་འབབ། ། ཤ་ཐང་ ཐང་བསྒྲུབས་
ཀྱང་ལོངས་སྤྱོད་གཉེན། ། སོས་ཐན་པའི་སྤྲིན་ལྟར་ཕྱོགས་བཅུར་་་
འཐོར། །ལུས་ལྷ་ཡི་དཔལ་ལ་སྤྱོད་བཞིན་དུ། །སེམས་དམྱལ་བའི་
སྡུག་བསྔལ་དངོས་མྱོང་བའི། ། ལྷ་འཆི་བའི་ལྟས་ཀྱི་སྡུག་བསྔལ་་་་་
དེས། ། སྙིང་ལྕགས་ལས་བྱས་ཀྱང་འགས་མིན་ནམ། །བྱ་ནམ་མཁའི་



ལམ་ཁྲིད་འཇམ་དཔལ་ཞལ་ལུང་བཞུགས་སོ། །
99
དབྱིངས་སུ་འཕུར་འཕུར་ནས། ། མཐར་ས་ལ་འབབ་པ་ཇི་བཞིན་
དུ། །གནས་སྲིད་རྩེར་ཕྱིན་ཀྱང་ཁམས་གསུམ་འདིར། །ལར་འགལ་
མེ་ལྟ་བུར་འཁོར་བས་སྐྱོ། ། དཔལ་ལྷ་ མིའི་དབང་ཕྱུག་དམ་པ་་་་་
རྣམས། །བྲན་ཡང་བྲན་འགྱུར་ཞིང་གནས་ངན་ལེན། །ལྷ་ཉི་ཟླ་མུན་
པའི་རུམ་སྐྱེ་ན། །ད་འཁོར་བར་ཕྱི་ཕྱག་འཚལ་རེ་རན། །ཞེས་བྱ་བ་
ནི་བར་སྐབས་ཀྱི་ཚིགས་སུ་བཅད་པའོ། །
གཉིས་ པ་ ཀུན་ འབྱུང་ འཁོར་ བའི་འཇུག་ རིམ་ བསྒོམ་ པ་ ནི།
བཤད་མ་ཐག་པའི་སྲིད་པ་འཁོར་བའི་སྡུག་བསྔལ་གྱི་གནས་ཚུལ་ཤེས་
པར་བྱས་ནས། དེ་མི་འདོད་ན་དེའི་རྒྱུ་སྤོང་དགོས། སྤོང་བ་ལ་རྒྱུ་
ངོས་ཟིན་དགོས་པས་གང་ཡིན་ན་ཀུན་འབྱུང་ཡིན་ལ། དེ་ལ་ལས་
ཉོན་གཉིས་ཡོད་པའི་གཙོ་བོ་ནི་ཉོན་མོངས་པ་སྟེ། དཔེར་ན་ཞིང་
ས་སྐམ་པོ་ལ་ས་བོན་བཏབ་ཀྱང་ཆུ་ལུད་སོགས་དང་མ་འཕྲད་ན་་
འབྲས་བུ་མི་འབྱིན་པ་ལྟར་རྣམ་འགྲེལ་ལས། སྲིད་པའི་སྲེད་ལས་
རྣམ་བརྒལ་བའི། །ལས་གཞན་འཕེན་ནུས་མ་ཡིན་ཏེ། ། ལྷན་ཅིག་
བྱེད་པ་ཟད་ཕྱིར་རོ། །ཞེས་དུད་འགྲོར་སྐྱེ་བའི་ལས་བསགས་པའི་མི་
ཞིག་ལས་དེ་དང་མ་ཕྲད་པའི་སྔོན་རོལ་ཏུ་ཞི་བའི་གོ་འཕང་ཐོབ་ན་
ལས་དེ་སྟོང་ཟད་དུ་སོང་ནས་འབྲས་བུ་མི་འབྱིན་པ་ཡིན་པས་སྤྱོད་
འཇུག་ལས། གལ་ཏེ་ལྷ་དང་ལྷ་མིན་རྣམས། །ཐམས་ཅད་བདག་
ལ་དགྲར་ལངས་ཀྱང་། །དེ་དག་གིས་ཀྱང་མནར་མེད་པའི། །མེ་ནང་
འཁྲིད་ཅིང་འཇུག་མི་ནུས། ། ཉོན་མོངས་ སྟོབས་ཅན་དགྲ་འདིས་་་



100
ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
ནི། ། གང་དང་ཕྲད་ན་རི་རབ་ཀྱང་། །ཐལ་བ་ཡང་ནི་མི་ལུས་པ། །
དེར་བདག་སྐད་ཅིག་གཅིག་ལ་འདོར། ། ཞེས་འགྲོ་བ་ཐམས་ཅད་
དགྲར་ལངས་ཀྱང་ཚེ་ཕྱི་མ་སྡུག་བསྔལ་ལ་སྦྱོར་མི་ནུས་ལ། ཉོན་
མོངས་པའི་དགྲ་འདི་རྐྱེན་དང་ཕྲད་ན་སྡུག་བསྔལ་དྲག་པོས་མནར་ཏེ་
ཐལ་བར་རློག་པ་ལས་འོས་མི་འདུག དེ་ཡང་ཉོན་མོངས་དེ་ངོས་
བཟུང་ན་ཆགས་སྡང་སོགས་སྐྱེས་པས་སེམས་བློང་བློང་བོར་སོང་བ་ལྟ་
བུ་ལ་མ་ཞི་བར་འཇོག་པས་དེ་འདྲ་བའི་སེམས་རྒྱུད་རབ་ཏུ་མ་ཞི་བར་
བྱེད་པའི་ཤེས་པ་ཅིག་གི་སྟེང་ནས་ངོས་འཛིན་དགོས་ལ། རང་རེ་
རྣམས་ཀྱི་རྒྱུད་ལ་ཉོན་མོངས་པ་བག་ལ་ཉལ་བའི་ཚུལ་གྱིས་ཡོད་པ་ནི་
ཤོག་བུ་ལ་སྣུམ་ཕོག་པ་བཞིན་དབྱེ་དཀའ་བས་མི་ནད་རོ་ཡོད་པ་ཞིག་
འཕྲལ་དུ་ལུས་ཐང་བོ་ཡོད་པ་འདྲ་བ་ལ་ནད་སློང་བྱེད་ཀྱི་ཟས་ཟོས་
པས་ཟུག་གཟེར་བསྐྱེད་པ་བཞིན་ཡིད་དུ་འོང་བའི་བུ་བུ་མོ་དང་རྟ་
ཕྱུགས་གོས་དར་རིན་པོ་ཆེ་སོགས་དངོས་པོ་མཐོང་བ་ན་དེས་གསོས་
བཏབ་པས་འདོད་ཆགས་བག་ལ་ཉལ་བ་དེ་མངོན་གྱུར་གྱི་ཚུལ་དུ་
ལངས་ཏེ། དེ་དག་ལ་བལྟ་བ་དང་རེག་པ་སོགས་ལོངས་སྤྱོད་འདོད་
ཀྱི་བློ་དུང་དུང་བ་ཡོང་བའི་ཉོན་མོངས་དེ་འདོད་ཆགས་ཡིན་པས་
ཉམས་ལེན་གྱི་ཚེ་རང་ཉིད་ཡུལ་གང་ལ་ཆགས་ཡོད་པ་བཞིན་དངོས་
སུ་བལྟར་ཡོད་དམ་མེད་ནའང་སེམས་ཀྱིས་གསལ་བཏབ་པ་ན་སྔར་
ཤེས་པ་སོ་ན་ཡོད་པ་དེ་འདོད་ཆགས་མངོན་གྱུར་གྱི་བློས་ཀུན་རྟོག་
རགས་པ་གཞན་རྣམས་འགགས་ཏེ་བསྲན་པར་མི་བཟོད་པའི་ཆགས་



ལམ་ཁྲིད་འཇམ་དཔལ་ཞལ་ལུང་བཞུགས་སོ། ། 101
པ་སྐྱེས་པ་ན་དེ་ཉིད་བཅར་གྱིས་ངོས་ཟིན་པར་བྱས་ནས་རྗེས་སུ་ཁོ་
ནམ་བྱུང་ཙ་ན་དེའི་གཉེན་པོ་བསྟེན་པ་ཞིག་དགོས་ཀྱི་ཉོན་མོངས་པ་
ཁ་རྒྱལ་དུ་སོང་བའི་ཆོས་དེས་ཁོར་ཡང་མི་ཕྱིན་གསུངས། དཔེར་ན་
ལྷས་བྱིན་ཞེས་བྱ་བའི་མི་ཞིག་གསོད་རྒྱུ་ཡིན་ན་དེའི་བྱད་དབྱིབས་
སོགས་གཞན་དང་མ་འདྲེས་པར་ངེས་པར་བྱས་ནས་སླར་ནམ་བྱུང་
བའི་ཚེ་མཚོན་བསྣུན་དགོས་པ་ལྟ་བུ་སྟེ། དགེ་བའི་བཤེས་གཉེན་
འབན་གུང་རྒྱལ་གྱིས། ཉོན་མོངས་པའི་མཁར་སྒོར་གཉེན་པོའི་
མདུང་ཐུང་འཛིན་གསུང་བ་ཡང་འདི་དག་ལ་དགོངས་པར་སྣང་་་་
ངོ༌། །དགྲའམ་མི་མཛའ་བ་ཞིག་མཐོང་བའི་ཚེ་མནར་སེམས་རྩུབ་
མོས་འདི་ལ་ཐབས་གང་འདྲ་ཞིག་གི་སྒོ་ནས་གནོད་པ་བྱ་ན་སྙམ་པའི་
ཞེ་སྡང་དྲག་པོ་སོལ་མེ་རླུང་གིས་སྦར་བ་ལྟ་བུའི་དམར་ལམ་ལམ་པ་
སྐྱེས་པའི་ཉོན་མོངས་དེ་ཁོང་ཁྲོ། བདག་འཛིན་གྱི་དབང་གིས་་
རིགས་མཐོ་བ། ནོར་གྱིས་ཕྱུག་པ། ཐོས་པའི་ཡོན་ཏན། ལུས་
ཀྱི་སྒྱུ་རྩལ་སོགས་ལ་བརྟེན་ནས་གང་ཟག་ཆེ་གེ་མོ་འདི་དག་ གིས་
བདག་གི་བ་སྤུའི་ཁུང་བུ་གཅིག་ཙམ་ལ་ཡང་མི་བསྔོ་སྙམ་པའི་རང་
ཉིད་ལ་མཆོག་ཏུ་འཛིན་པའི་ཁེངས་པའི་རྣམ་པ་ཅན་གྱི་ཉོན་མོངས་
དེ་ང་རྒྱལ། སྐར་ཁུང་མེད་པའི་ཁང་བའི་ནང་དུ་དངོས་པོ་ཁ་དོག་
དང་དབྱིབས་མི་འདྲ་བ་མང་བོ་ཡོད་ཀྱང་མུན་པའི་དབང་གིས་དཀར་
ནག་དང་ལེགས་ཉེས་སོགས་མི་ཤེས་པ་བཞིན་དུ་ལས་འབྲས་བདེན་
བཞི་དེ་ཁོ་ན་ཉིད་སོགས་ཇི་ལྟ་ཇི་སྙེད་ཀྱི་གནས་ལུགས་མཐའ་དག་



102 ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
བསྒྲིབས་ཏེ་མི་གསལ་ བར་བྱེད་པ་བོའི་ཉོན་མོངས་དེ་ མ་ རིག་ པ།
དཀོན་མཆོག་གསུམ་དང་ལས་འབྲས་སོགས་གསུང་རབ་ནས་བཤད་
པ་འདི་དག་བདེན་ནམ་མི་བདེན་སྙམ་པ་ལྟ་བུའི་ཡུལ་ལ་ངེས་ཤེས་
སྐྱེད་པ་ལ་གེགས་བྱེད་པ་བོའི་ཉོན་མོངས་དེ་ཐེ་ཚོམ། མི་རྟག་པ་
ཡིན་ པས་ རང༌ དུས་ ཀྱི་ སྐད་ ཅིག་ མ་ གཉིས་ པ་ ལ་ འཇིག་ ཅིང་།
གཅིག་མ་ཡིན་པར་དུ་མ་ཚོགས་པའི་ཕུང་བོ་ལྔ་ལྟ་བུའི་གདགས་གཞི་
སྟེང་ནས་ང་དང་ངའི་ཞེས་བདག་ཏུ་འཛིན་པའི་ཤེས་རབ་ཉོན་མོངས་
ཅན་དེ་འཇིག་ཚོགས་ལ་ལྟ་བ། ཕུང་བོའི་སྟེང་ནས་ངར་བཟུང་བ་
དེ་རྟག་པ་ཐེར་ཟུག་གམ་འདི་ནས་ཕྱི་མར་ཉིང་མཚམས་སྦྱོར་བ་མེད་
པར་ཆད་པར་ལྟ་བའི་ཤེས་རབ་ཉོན་མོངས་ཅན་དེ་མཐར་འཛིན་པའི་
ལྟ་བ། འཇིག་ལྟ་མཐར་ལྟ་ལོག་ལྟ་གསུམ་པོ་གང་རུང་དང༌། དེ་
དག་གང་ལ་བརྟེན་ནས་འབྱུང་བའི་ཕུང་བོ་ལ་དམིགས་ནས་མཆོག་ཏུ་
འཛིན་པའི་ཤེས་རབ་ཉོན་མོངས་ཅན་དེ་ལྟ་བ་མཆོག་ཏུ་འཛིན་པ།
རང་གི་བློ་ངོར་འཆལ་ཚུལ་སྤངས་པའི་ཚུལ་ཁྲིམས་དང་། སྐྲ་བྲེགས་
པ་གཡང་གཞི་དང་ཀེང་རུས་འཆང་བ། ཟས་གཅོད་པ་མེ་ལྔ་བསྟེན་
པ་རྐང་བ་ཡ་གཅིག་གིས་འགྲེང་སྟེ་ཉི་མ་ལ་བལྟ་བ།། གཅེར་བུ་ལུས་
ལ་ཐལ་བ་བྱུགས་ཤིང་ངག་མི་སྨྲ་བ་ལྟ་བུའི་བརྟུལ་ཞུགས་དང༌། དེ་
དགེ་གང་ལ་བརྟེན་ནས་འབྱུང་བའི་ཕུང་བོ་ལ་དམིགས་ནས་གྲོལ་བ་
ཐོབ་པར་འདོད་པའི་ཤེས་རབ་ཉོན་མོངས་ཅན་དེ་ཚུལ་ཁྲིམས་བརྟུལ་
ཞུགས་མཆོག་འཛིན། དེ་ཡང་འདི་ནི་ཚུལ་ཁྲིམས་རྣམ་དག་ལ་རློམ་



ལམ་ཁྲིད་འཇམ་དཔལ་ཞལ་ལུང་བཞུགས་སོ། ། 103
པའི་མཆོག་འཛིན་མིན་གྱི། སོ་སྐྱེ་ཐ་མལ་བ་མངོན་ཤེས་ཐོབ་ནས་
ཚེ་སྔ་མ་ཁྱི་ཕག་གི་བརྟུལ་ཞུགས་འཛིན་པ་ལྟ་བུ་མཐོང་བས་རྒྱུ་དེས་མི་
ལུས་ཐོབ་པར་བཟུང་ནས་ད་ལྟ་བརྟུལ་ཞུགས་དེ་འཛིན་པ་སོགས་ལོག་
ལྟ་ཞིག་དགོས་གསུངས། ། ལས་འབྲས་དང་ཚེ་སྔ་ཕྱི་མེད་ཅེས་སྐུར་བ་
འདེབས་ཤིང༌། འཇིག་རྟེན་འཆགས་འཇིག་ཚངས་པ་དབང་ཕྱུག་
ཁྱབ་འཇུག་སོགས་ཀྱིས་བྱས་པར་འདོད་པའི་ཤེས་རབ་ཉོན་མོངས་
ཅན་དེ་ལོག་ལྟ་ཡིན་ནོ། ། དེ་ལྟར་ཉོན་མོངས་པ་གཞན་རྣམས་ཀྱང་
ཚིག་བཤར་དང་སྐྱོར་སྦྱང་ཙམ་དུ་སོང་བ་མིན་པའི་རེ་རེ་བཞིན་ནས་
རང་རྒྱུད་ལ་མངོན་གྱུར་ཏུ་སྐྱེར་བཅུག་ནས། རྗེས་སུ་འབད་རྩོལ་ལ་
མ་ལྟོས་པར་སྐྱེས་མ་ཐག་ནས་ངོས་འཛིན་པ་ལ་དཀའ་བ་མེད་པ་སྔར་
འདྲིས་ཀྱི་མི་ཁྲོམ་ཁྲི་ཕྲག་ཚོགས་པའི་ཁྲོད་ནས་ཀྱང་མཐོང་བ་ཙམ་
གྱིས་ངོ་ཤེས་པ་ལྟ་བུ་ཞིག་མ་བྱུང་ན་དགྲ་ངོ་མ་ཤེས་པར་ཁྲོམ་གསེབ་ཏུ་
ལོང་མདའ་འཕེན་པ་དང་འདྲ་གསུངས། དེ་ཡང་ཉོན་མོངས་པ་
བཅུ་བོ་གང་རུང་རེ་མངོན་གྱུར་ཏུ་སྐྱེས་ན་ཅུང་ཟད་ངོ་འཕྲོད་པ་སླ་
ནའང༌། ལྡན་པ་དང་འདུས་པའི་ནད་སྨན་པ་རྣམས་ཀྱིས་ངོས་་་
འཛིན་ཅུང་དཀའ་བ་ལྟར་ཉོན་མོངས་པ་གཉིས་ལྡན་གསུམ་ལྡན་གྱི་
ཚུལ་དུ་མངོན་གྱུར་ཏུ་སྐྱེས་ན་ཉམས་འོག་ཏུ་ཆུད་དཀའ་བ་ཤིང་རྟ་ལྟ་
བུ་ལ་འདོད་ཆགས་ཀྱི་བློ་མངོན་གྱུར་པས་ཐོབ་ཏུ་རེ་བའི་ཚེ་གཞན་
གྱིས་བཙན་ཐབས་སུ་ཁྱེར་ན་དེ་ལ་ཞེ་སྡང་སྐྱེ། ཞེ་སྡང་ཆེ་ཆུང་གི་རྒྱུ་
ཤིང་རྟ་ལ་དམིགས་པའི་འདོད་ཆགས་ཆེ་ཆུང་གིས་བྱེད་ཅིང་། ཡན་



104 ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
ལག་བདུན་ཙམ་ཚོགས་པ་ལ་ཁོ་རང་གི་ངོས་ནས་ཤིང་རྟར་འཛིན་
པའི་བདེན་ལྟ། དེ་ལ་མཆོག་ཏུ་འཛིན་པ་སོགས་དུས་གཅིག་ལ་ཉོན་
མོངས་པ་བཞི་ཙམ་མངོན་གྱུར་ཏུ་སྐྱེ་བས་ཞིབ་མོར་དཔྱད་དེ་ང་་་་
འཕྲོད་པ་བྱེད་དགོས་ལ། ཉོན་མོངས་པ་ཐམས་ཅད་ཀྱི་རྩ་བ་མ་
རིག་པ་དང་འཇིག་ལྟ་གཉིས་གཅིག་ཏུ་བྱས་ཀྱང་འགལ་བ་མེད་མོད།
སྤུ་རིས་འབྱེད་ཚེ་སོ་སོར་བྱ་སྟེ། དཔེར་ན་ཐག་པའི་གནས་ལུགས་
མི་གསལ་བར་བྱེད་པའི་མུན་པ་དེ་མ་རིག་པ་དང་། དེ་ལ་བརྟེན་
་ནས་ཐག་པ་ལ་སྦྲུལ་དུ་འཛིན་པའི་བློ་དེ་འཇིག་ལྟ་ལྟ་བུ་ཡིན་པས་འདི་
གཉིས་ཀྱིས་ཉོན་མོངས་པ་ཐམས་ཅད་ཀྱི་རྩ་བ་བྱས་ནས་ཆགས་སྡང་
གི་དབང་གིས་ཉེས་པ་ཐམས་ཅད་བསྐྱེད་པའི་ཕྱིར། རྣམ་འགྲེལ་
ལས། ་ བདག་ཡོད་ན་ནི་གཞན་དུ་ཤེས། ། བདག་གཞན་ཆ་ལས་
འཛིན་དང་སྡང་། །འདི་དག་དང་ནི་ཡོངས་འབྲེལ་ལས། ། ཉེས་
པ་ཐམས་ཅད་འབྱུང་བར་འགྱུར། །ཞེས་གསུངས་སོ། །དེ་ལྟར་ཉེས་
པ་མ་ལུས་པ་བསྐྱེད་པའི་རྒྱུ་ཉོན་མོངས་པ་འདི་ད་ལྟ་ཅུང་ཟད་མགོ་
གནོན་པའི་ལུགས་སུ་བྱས་ཀྱང་། རྩ་བ་ནས་དྲུངས་འབྱིན་པར་མ་
ནུས་ན་མེ་ལོང་ལ་འཆར་བའི་གཟུགས་བརྙན་ལྟར་བག་ལ་ཉལ་བ་
དེས་ཉོན་མོངས་པ་འཕེལ་བའི་རྟེན་བྱེད། མེ་ལོང་དང་བྱད་བཞིན་
ཕྲད་པ་ན་དེ་མ་ཐག་གཟུགས་བརྙན་འཆར་བ་བཞིན་དགྲ་གཉེན་
སོགས་ཡུལ་སྣ་ཚོགས་ལ་བརྟེན་ནས་མངོན་གྱུར་ཏུ་སྐྱེ་བའི་དམིགས་
པའི་སྒོ་ནས་ཉོན་མོངས་པ་འཕེལ་བར་བྱེད། དགེ་བའི་བཤེས་་་་



ལམ་ཁྲིད་འཇམ་དཔལ་ཞལ་ལུང་བཞུགས་སོ། །་ 105
གཉེན་དང་གྲོགས་ཆོས་བྱེད་ལས་རིང་དུ་འགྱུར་ཞིང་ཉོན་མོངས་པ་
ཤིན་ཏུ་ཆེ་བའི་གྲོགས་ངན་པའི་གཏམ་དང་ཀུན་སྤྱོད་སོགས་ཀྱི་འདུ་
འཛི་ལ་བརྟེན་ནས་ཉོན་མོངས་པ་འཕེལ་བར་བྱེད། མི་དགེ་བའི་
བཤེས་གཉེན་སོགས་ཀྱིས་ཉོན་མོངས་པ་མ་སྤངས་བཞིན་དུ་ཐར་བ་
ཐོབ་པ་སྐད་ཀྱི་བཤད་པའི་དབང་གིས་ཉོན་མོངས་པ་འཕེལ་བར་བྱེད།
ཁ་ཏོན་སོགས་ཤིན་ཏུ་བྱང་བ་ཞིག་སེམས་རྒྱ་ཡན་དུ་བཏང་ཡང་ངག་
ནས་ཐོགས་མེད་དུ་འགྲོ་བ་བཞིན་སྔར་ནས་ཧ་ཅང་འདྲིས་པས་གོམས་
པའི་དབང་གིས་ཉོན་མོངས་པ་འཕེལ་བར་བྱེད། གང་ཟག་འདིས་
ཕན་གནོད་འདི་ལྟར་བྱས་སྙམ་པ་ལྟ་བུའི་ཆགས་སྡང་གིས་སྒྲོ་སྣ་་་
ཚོགས་འདོགས་པ་དང་། མི་འདིས་སྡིག་པ་ཆེན་པོ་བྱས་སོང་ཡང་
ད་ལྟ་སྐྱིད་པར་འདུག་པས་ལས་འབྲས་མི་བདེན་སྙམ་པ་ལྟ་བུའི་ཚུལ་
མིན་ཡིད་བྱེད་ཀྱི་སྒོ་ནས་ཉོན་མོངས་པ་འཕེལ་བར་བྱེད་པས་རྒྱུ་དྲུག་
པོ་འདི་དག་ངོས་ཟིན་པར་བྱས་ནས་འཕྲང་དམ་སར་དགྲ་ལ་བསྒུགས་
བརྒྱག་པ་ལྟ་བུའི་ཉམས་ལེན་ཞིག་མ་བྱུང་བར་ཉོན་མོངས་པའི་དབང་
དུ་གྱུར་ན་འདི་ཕྱི་ཐམས་ཅད་དུ་སྡིག་པ་སྣ་ཚོགས་པ་བསྐྱེད་ནས་་་
འཁོར་བའི་སྡུག་བསྔལ་ལ་སྦྱོར་ཞིང་མྱ་ངན་ལས་འདས་པ་ལས་རིང་
དུ་བྱེད་པར་གདའ་བས་སྔོན་ཆད་འདི་ལ་གྲོགས་སུ་བཟུང་བས་བདག་
རྒུད་པ་ཐམས་ཅད་ཀྱི་རྩ་བར་སོང་འདུག ཚེ་འདིའི་གནོད་པ་ཅུང་
ཟད་བྱས་པ་ལའང་དགྲ་ཞེས་སྙིང་ན་ན་ལྟར་བྱེད་ན། ཚེ་རབས་
ཐོག་མ་མེད་པ་ནས་ད་ལྟའི་བར་སྡུག་བསྔལ་ཁོ་ན་ལ་སྦྱོར་བའི་དགྲ་



106 ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
ཉོན་མོངས་པ་འདི་ལ་ནུས་པ་ཐོན་པ་ཞིག་ཅིའི་ཕྱིར་མི་བྱེད། འདི་
འཇོམས་པར་བྱེད་པའི་གཉེན་པོ་ཡང་ཡང་བསྟེན་ནས་དྲུངས་ཕྱུང་ན་
དགྲ་གཞན་ལྟར་ཁོ་སླར་བལྡབ་རྒྱུ་མེད་པས། ཐ་མལ་དགྲ་བོ་ཡུལ་
ནས་ཕྱུང་ཡང་ནི། །ཡུལ་གཞན་དག་ཏུ་གནས་ཤིང་ཡོངས་བཟུང་
ནས། །ནུས་པ་བརྟས་ནས་དེ་ནས་ཕྱིར་ལྡོག་གི། ཉོན་མོངས་དགྲ་
ཚུལ་དེ་དང་འདྲ་མ་ཡིན། ། ཉོན་མོངས་ཉོན་མོངས་ཤེས་རབ་མིག་
གིས་སྤངས། །བདག་ཡིད་ལས་བསལ་གང་དུ་འགྲོ་བར་འགྱུར། །
གང་དུ་གནས་ནས་བདག་གནོད་བྱ་ཕྱིར་འོང་། ། བློ་ཞན་བདག་ལ་
བརྩོན་པ་མེད་པར་ཟད། །ཅེས་སོ། །དེ་ལྟར་ལས་ཉོན་གྱི་དབང་གིས་
སྐྱེ་བ་བླངས་པ་རྣམས་ནི་འཆི་འཕོ་བ་དང་ཉིང་མཚམས་སྦྱོར་བ་ལས་
མ་འདས། དེ་ལ་ཡང་ཚེ་ཟད་ནས་དུས་ལ་བབ་པའི་འཆི་བ། ཟས་
དང་སྤྱོད་ལམ་སོགས་ལོག་པས་གློ་བུར་དུ་འཆི་བའི་རྐྱེན་དགུ་མདོ་
ལས་གསུངས་པ་སོགས་རྣམ་གྲངས་མང་ན་ཡང༌། ་འཆི་ཁ་དང་ཤི་
ཟིན་པའི་འོག་ཏུ་ཕན་གནོད་བྱེད་པ་ནི་སྔར་བཤད་པའི་ཉོན་མོངས་
པ་རྣམས་ཀྱིས་སེམས་པའི་ལས་དང་བསམ་པའི་ལས་གཉིས་ཀྱི་དགེ་མི་
དགེའི་ལས་བསགས་པ་ལ་བརྟེན་ནས་བདེ་སྡུག་འབྱུང་བ་ཡིན་ལ།
དེ་ཡང་ཚེ་འདིར་དགེ་བ་སྟོབས་ཆེར་བྱེད་པ་ཞིག་མངའ་ཐང་དང་
ལུས་སྲོག་ལ་གནོད་པ་དང་འཆི་ཁར་གནད་གཅོད་ཆེན་པོ་འབྱུང་བ་
ཡང་སྲིད་ལ། སྡིག་པ་ཤས་ཆེར་སྤྱོད་པ་ལ་བདེ་བ་ཕུན་སུམ་ཚོགས་
པ་འབྱུང་བ་ཡང་ཡོད་པས་བླུན་པོ་ལ་ལ། ལས་འབྲས་མི་བདེན་པ་



ལམ་ཁྲིད་འཇམ་དཔལ་ཞལ་ལུང་བཞུགས་སོ། ། 107 །
འདི་ལྟ་བུའོ་ཞེས་ལོག་རྟོག་བྱེད་པ་འབྱུང་མོད། དེ་དག་ནི་ཚེ་སྔོན་
མའི་དགེ་སྡིག་སྟོབས་ཆེན་པོའི་འབྲས་བུ་ཚེ་འདིར་མ་སྨིན་པའི་ངེས་
པའང་ཅི་ཡོད། རྣམ་པ་གཅིག་ཏུ་ན་སྤྱོད་འཇུག་ལས།བསད་བྱའི་མི་
ཞིག་ལག་གཅད་དེ། །གལ་ཏེ་ཐར་ན་ཅིས་མ་ལེགས། །གལ་ཏེ་མི་ཡི་
སྡུག་བསྔལ་གྱིས། །དམྱལ་བ་བྲལ་ན་ཅིས་མི་ལེགས། །ཞེས་སྲོག་ལ་
འབབ་པའི་ཉེས་པ་ཞིག་ལག་པ་བཅད་པས་ཐར་བ་བཞིན་ཕྱི་མ་་་
དམྱལ་བར་སྐྱེ་དགོས་པ་ཞིག་མིའི་རྟེན་ལ་སྡུག་བསྔལ་མྱོང་བས་གོ་
ཆོད་པ་ལྟ་བུ་དང༌། སྒྲ་སྒྲོག་གི་རྒྱལ་པོ་གཙུག་ཕུད་ཅན་གྱིས་་་་་
འཕགས་པ་ཀཱ་ཏྱཱ་ཡ་ན་ལ་ ཐལ་བ་གཏོར་བས་ཐོག་མར་རིན་པོ་ཆེ་
སོགས་ཀྱི་ཆར་བབས་ཀྱང་རྗེས་སུ་ས་ཆར་བབས་པའི་འོག་ཏུ་ནོན་པ་
ལྟ་བུས་ཤེས་ནུས་ལ། ཁྱད་པར་སྐྱེ་བ་དེ་མ་ཐག་པ་དེ་བདེ་འགྲོ་དང་
ངན་འགྲོ་གང་དུ་སྐྱེ་བ་ཆོས་མངོན་པ་ལས། ལས་ཀྱི་འཁོར་བར་ལྕི་
གང་དང་། །ཉེ་བ་གང་དང་གོམས་པ་གང་། སྔོན་བྱས་གང་ཡིན་དེ་
དག་ལས། །སྔ་མ་སྔ་མ་རྣམ་སྨིན་འགྱུར། །ཞེས་དགེ་མི་དགེའི་ལས་
སྣ་ཚོགས་རང་རྒྱུད་ལ་ཡོད་བཞིན་པ་ན་ཚེ་དེར་དགེ་སྡིག་གང་ལ་་
གོམས་པ་ཤས་ཆེ་བའི་སེམས་འཆི་ཁའི་གནས་སྐབས་སུ་ཡང་འོང་བས་
ཕྱི་དབུགས་ཆད་ཁའི་གནས་སྐབས་ཀྱི་འཆི་སེམས་དེ་རགས་པ་དང་།
ཕྱི་དབུགས་ཆད་ཅིང་ནང་དབུགས་མ་ཆད་པའི་བར་དེར་འཆི་སེམས་
ཕྲ་མོ་ཡིན། འཆི་སེམས་རགས་པའི་སྐབས་དགྲ་གཉེན་ལ་ཆགས་
སྡང་སོགས་མི་དགེ་བའི་སེམས་དང་། དཀོན་མཆོག་རྗེས་སུ་དྲན་པ་



108 ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
སོགས་དགེ་བའི་སེམས་སྔར་གོམས་པ་གང་ཆེ་རང་སྟོབས་ཀྱིས་དྲན་པ་
དང་། ལ་ལ་ནད་ཀྱི་དབང་གིས་མི་གསལ་བ་རྣམས་ལ་གྲོགས་ཀྱིས་
དགེ་བའི་གཏམ་སྣ་ཚོགས་ཀྱི་སྒོ་ནས་གསོས་བཏབ་སྟེ། དཔེར་ན་
སྡིག་པ་ཡང་ལྕི་ཆ་སྙོམས་པ་དང་འཆི་ཁའི་དུས་འབྲས་བུ་ཉེ་རིང་མེད་
པ་ལ་གོམས་པ་གཙོ་ཆེ་བས། སྡིག་པ་ཆེན་པོ་སྤྱོད་པའི་མི་ཡང་འཆི་
ཁར་དགེ་སེམས་མངོན་གྱུར་གྱི་ངང་ནས་ཤི་ན་བདེ་འགྲོར་སྐྱེ་ཞིང་།
དགེ་བ་སྟོབས་ཆེན་བསགས་ཀྱང་འཆི་ཁར་སྡིག་སེམས་མངོན་གྱུར་
བྱུང་ ན་ ངན་ འགྲོར་ སྐྱེ་ བའི་གནད་ འགག་ ཅིག་ འདིར་ སྣང་ མོད།
འོན་ཀྱང་རང་བློ་རང་ལ་ལྐོག་ཏུ་མ་གྱུར་པས་སྔར་བྱས་ཀྱི་ལས་རྣམས་
དྲན་པས་དགའ་བ་དང་འགྱོད་པ་གང་རུང་འོང་བའི་ཕྱིར་ན་དགེ་
སྡིག་གི་རྣམ་དབྱེ་མི་ཤེས་པའི་སྡིག་ཅན་ཞིག་ལའང་ཚེ་འདིར་གོམས་
པ་ཤས་ཆེ་བའི་སྡིག་སེམས་དེ་ག་འབྱུང་བ་ལས་འོས་མེད། འོན་
ཀྱང་དེ་བཞིན་གཤེགས་པའི་མཚན་དང་གཟུངས་སྔགས་ཁྱད་པར་
ཅན་གྱིས་ངན་འགྲོའི་སྐྱེ་གནས་ལས་བཟློག་པའི་ཕན་ཡོན་ནི་ཆེའོ། །
འཆི་སེམས་ཕྲ་མོའི་དུས་སུ་དགེ་མི་དགེའི་སྣང་བ་གང་ཡང་མི་འཆར་
བས་ལུང་མ་བསྟན་གྱི་སེམས་ཡིན། དེ་ཡང་སྤྱིར་བཏང་ལ་དགེ་བ་
བྱེད་པ་རྣམས་གནད་གཅོད་ཆུང་ཞིང་གཟུགས་ཡིད་དུ་འོང་བ་རྨི་ལམ་
ལྟ་བུར་མཐོང་བ་དང་མུན་པའི་ཁྲོད་ནས་སྣང་བར་འགྲོ་བ་ལྟ་བུ་་
འབྱུང་ལ། མི་དགེ་བ་བྱེད་པ་རྣམས་ནི་དེ་ལས་གོ་ལྡོག་དགེ་སྡིག་
ཅན་གང་ཡང་འཆི་ཁའི་ཚེ་ད་ནི་འཆི་བ་འདུག་སྙམ་པའི་ལུས་ལ་་



ལམ་ཁྲིད་འཇམ་དཔལ་ཞལ་ལུང་བཞུགས་སོ། ། 109
ཆགས་པ་དྲག་པོ་ཞིག་སྐྱེས་པས་རྒྱུ་བྱས། རྣམ་ཤེས་འཕོས་པ་དང་
མཉམ་དུ་སྲང་མདའི་མཐོ་དམའ་ལྟར་བར་དོའི་ལུས་གང་དུ་སྐྱེ་འགྱུར་
གྱི་བྱད་དབྱིབས་ཅན་དུ་གྲུབ་སྟེ། དམྱལ་བའི་བར་དོ་ནི་སྡོང་དུམ་
མེས་འཚིག་པ། དུད་འགྲོའི་བར་དོ་ནི་དུ་བ། ཡི་དྭགས་ཀྱི་བར་དོ་
ནི་ཆུ། འདོད་ལྷ་དང་མིའི་བར་དོ་གསེར། གཟུགས་ཁམས་པའི་བར་
དོ་ཁ་དོག་དཀར་བོའི་རྣམ་པ་ཅན། ལྷའི་བར་དོ་གྱེན། མིའི་བར་
དོ་ཐད་ཀ ངན་སོང་གི་བར་དོ་ཐུར་དུ་འགྲོ་ཞིང༌། ཞག་ཞེ་དགུ་
ཚུན་ལ་ཕ་མ་ཉལ་བོ་བྱེད་པ་སྒྱུ་མ་བཞིན་དུ་མཐོང་སྟེ། དེར་ཆགས་
སྡང་གི་དབང་གིས་ཞུགས་པས་ཉིང་མཚམས་སྦྱོར་ཞིང་། དམྱལ་
བར་སྐྱེ་བ་ལྟ་བུ་ལ་སྲོག་གཅོད་པའི་ཡུལ་གྱི་སེམས་ཅན་མཐོང་བས་
རྐྱེན་བྱས་ཏེ་སྐྱེ་བ་སོགས་མགལ་མེའི་འཁོར་ལོ་ལྟར་འཁོར་བར་འཁྱམ་
ཚུལ་ལ་ངེས་འབྱུང་མ་སྐྱེས་ཀྱི་བར་དུ་བསྒོམ་མོ། །་་་
སྨྲས་པ། སྔོན་ཐོག་མེད་དུས་ནས་རང་སེམས་དང་། །དུས་
སྐད་ཅིག་འབྲལ་བ་མེད་པ་ཡི། ། གྲོགས་ཉོན་མོངས་འདི་གོ་བསྟེན་
བསྟེན་པས། །མཐའ་མི་མངོན་འཁོར་བའི་རྒྱ་མཚོར་བསྐྱུར། །ལས་
མི་འདོད་རླུང་གིས་རབ་བསྐྱོད་ནས། །ཡོངས་སྡུག་བསྔལ་གསུམ་གྱི་
རྦ་ཀློང་དུ། །དུས་གཏན་དུ་མགལ་མེ་ལྟར་འཁོར་བ། །འདི་བསམས་
ཀྱིན་ཉོན་མོངས་དྭངས་མའི་དགྲ། ཚེ་འདི་སྣང་དགྲ་ཞིག་བསད་པ་
ལ། །རང་གོ་ཆོད་དཔའ་བོར་རློམ་བྱེད་ན། ། དུས་གཏན་གྱི་དགྲ་བོ་
ཉོན་མོངས་འདི། །ད་འདུལ་བའི་དུས་ལ་ངེས་པར་བབ། །རྟེན་དལ་



110 ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
འབྱོར་མི་ལུས་ལེགས་ཐོབ་ཅིང་། །ལམ་བསླབ་གསུམ་གནད་འགག་
ཤེས་དུས་འདིར། ། ཁོང་ཀུན་འབྱུང་དཔུང་ཚོགས་མ་བཅོམ་ན། །
སླར་སྐྱེ་འཆིའི་ཐང་ལ་འོ་བརྒྱལ་དོགས། །ཞེས་བྱ་བ་ནི་བར་སྐབས་ཀྱི་
ཚིགས་སུ་བཅད་པའོ། །
གཉིས་པ་རྟེན་འབྲེལ་བཅུ་གཉིས་ཀྱི་སྒོ་ནས་བསམ་པ་ནི། མ་
རིག་པ་ནི་མུན་པས་ཕྱི་རོལ་གྱི་གཟུགས་མི་མཐོང་བར་བྱེད་པ་ལྟ་བུ།
དེ་ལ་ལས་འབྲས་ལ་རྨོངས་པ་དང་དེ་ཁོ་ན་ཉིད་ལ་རྨོངས་པ་གཉིས་
ཡོད་པའི་དེ་གཉིས་གང་རུང་ལས་འདུ་བྱེད་ཀྱི་ལས་དཀར་ནག་་་་་
བསགས་པ་ལ་བརྟེན་ནས་བདེ་འགྲོ་དང་ངན་འགྲོར་འཕེན་པ་ཡིན་
པས་འཕེན་ཚུལ་ནི། འཕེན་བྱེད་ཀྱི་རྒྱུ། འགྲུབ་བྱེད་ཀྱི་རྒྱུ་་་་
འཕངས་པའི་འབྲས་བུ། གྲུབ་པའི་འབྲས་བུ་དང་བཞིར་ཡོད་པའི་
བདེ་འགྲོ་ལ་མཚོན་ན། རང་གི་སྐྱེ་བ་སྔ་མའི་དག་པའི་ལས་ཀྱི་ཀུན་
སློང་དུ་གྱུར་པའི་དེ་ཁོ་ན་ཉིད་ལ་རྨོངས་ཤིང་ལས་འབྲས་ལ་མ་རྨོངས་
པའི་མ་རིག་པའི་རྟེན་འབྲེལ་དེས་ཀུན་ནས་བསླང་སྟེ་བསགས་པའི་
འདོད་ཁམས་ཀྱི་སས་བསྡུས་པའི་དགེ་བའི་ལས་འདུ་བྱེད་ཀྱི་རྟེན་
འབྲེལ་དེ་ཉིད་ཀྱིས་རྒྱུ་དུས་ཀྱི་རྣམ་པར་ཤེས་པའི་རྟེན་འབྲེལ་ལ་བག་
ཆགས་བཞག་པ་ནི་འཕེན་བྱེད་ཀྱི་རྒྱུའོ། །དེ་ལྟར་ལས་ཀྱི་བག་ཆགས་
བསྒོས་པ་དེ་ལ་མངོན་པར་འགྲུབ་པའི་ཆེད་དུ་ཚོར་བ་བདེ་བ་དང་མི་
འབྲལ་ཞིང་སྡུག་བསྔལ་དང་འབྲལ་འདོད་ཀྱི་སྲེད་པའི་རྟེན་འབྲེལ་
དང་། དེ་བཞིན་དུ་འདུན་ཞིང་ཆགས་པར་བྱེད་པ་ལེན་པའི་རྟེན་



ལམ་ཁྲིད་འཇམ་དཔལ་ཞལ་ལུང་བཞུགས་སོ། ། 111
འབྲེལ་གཉིས་ཀྱིས་གསོས་བཏབ་པས་ཡང་སྲིད་ཕྱི་མ་འདྲེན་པའི་སྲིད་
པའི་རྟེན་འབྲེལ་མཐུ་ཅན་དུ་གྱུར་པ་གསུམ་པོ་འདི་འགྲུབ་བྱེད་ཀྱི་རྒྱུ་
ཡིན་ལ། དེ་ལ་བརྟེན་ནས་རྒྱུ་དུས་ཀྱི་རྣམ་པར་ཤེས་པ་སྐྱེ་བ་འདིའི་
མའི་མངལ་དུ་ཉིང་མཚམས་སྦྱར་བས་འབྲས་དུས་ཀྱི་རྣམ་པར་ཤེས་པ་
ཚོར་བ་འདུ་ཤེས་འདུ་བྱེད་རྣམས་ཀྱི་ཕུང་བོ་ནི་མིང་གི་རྟེན་འབྲེལ།
ཕ་མའི་ཁུ་ཁྲག་གམ་དྲོད་གཤེར་ལྟ་བུ་གཟུགས་ཀྱི་རྟེན་འབྲེལ་ཏེ་དེ་
གཉིས་བསྡོམས་པས་མིང་གཟུགས་ཀྱི་རྟེན་འབྲེལ། དེ་ནས་མིག་ལ་
སོགས་པའི་སྐྱེ་མཆེད་དྲུག་གྲུབ་པ་སྐྱེ་མཆེད་དྲུག་གི་རྟེན་འབྲེལ་དེ་
ལས་ཆེར་སོང་བ་ན་ཡུལ་དབང་རྣམ་ཤེས་གསུམ་འདུས་ནས་ཡིད་དུ་
འོང་མི་འོང་བར་མ་གསུམ་ལ་རེག་ཅིང་སྤྱོད་པ་རེག་པའི་རྟེན་འབྲེལ།
དེ་ལྟར་སྤྱད་པ་ལ་བརྟེན་ནས་ཚོར་བ་བདེ་སྡུག་བཏང་སྙོམས་གསུམ་
སྐྱེ་བ་ནི་ཚོར་བའི་རྟེན་འབྲེལ་ཏེ་བཞི་བོ་འདི་འཕངས་པའི་འབྲས་བུ།
སྐྱེ་གནས་བཞི་བོར་རྣམ་ཤེས་ཉིང་མཚམས་སྦྱར་ཟིན་པ་དེ་ཕྱིར་བཅོས་
པ་སྐྱེ་བའི་རྟེན་འབྲེལ། སྐྱེས་པའི་ཕུང་བོ་ན་ཚོད་སྨིན་པར་གྱུར་པ་
རྒ་བ་དང་། ཕུང་བོ་དོར་བ་ནི་ཤི་བ་སྟེ་རྒ་ཤིའི་རྟེན་འབྲེལ་གཉིས་པོ་
མངོན་པར་གྲུབ་པའི་འབྲས་བུ་ཡིན་པས་དེ་ལྟར་རྟེན་ཅིང་འབྲེལ་བར་
འབྱུང་བ་ཡན་ལག་བཅུ་གཉིས་ལ་བརྟེན་ནས་བདེ་འགྲོ་དང་ངན་
འགྲོར་འཁོར་བའི་ཚུལ་ལེགས་པར་བསྒོམས་ན་སྐྱེས་བུ་ཆུང་འབྲིང་
གཉིས་ཀའི་ཆོས་སྐོར་གྱི་གནད་རྣམས་ཚང་ཞིང་། དགེ་བའི་བཤེས་
གཉེན་ཕུ་ཆུང་བ་ཆེན་པོས་རྟེན་འབྲེལ་ཡན་ལག་བཅུ་གཉིས་ལུགས་



112 ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
འབྱུང་ལུགས་ལྡོག་ལ་བརྟེན་པའི་བློ་སྦྱོང་མཛད་པ་ཡིན་ནོ། །དེང་
སང་ཕྱག་ལེན་དུ་སྐྱེས་བུ་ཆུང་འབྲིང་གི་ལམ་ལ་སྔར་བཤད་པ་ལྟར་
འཁྲིད་ནས། བློ་ཡངས་པ་རྣམས་ལ་རྟེན་འབྲེལ་བཅུ་གཉིས་ཀྱི་རིམ་
པ་སྙིང་བོ་བསྡུས་ཙམ་གྱི་དམིགས་སྐོར་གསུང་ཞིང་། བློ་འབྲིང་མན་
ཆད་ལ་ཆད་ལྷག་ཏུ་མི་འགྱུར་བས་འདི་བའི་དམིགས་སྐོར་མི་འབབ་
ལོ། གང་ཟག་གི་རིགས་ལ་ལར་རྟེན་འབྲེལ་བཅུ་གཉིས་ཀྱི་སྐོར་འདི་
འཆར་སྐྱེན་པ་ཞིག་འོང་བས་སྐྱེས་བུ་ཆུང་ངུའི་བཤེས་གཉེན་བསྟེན་
ཚུལ་ནས་བཟུང་སྐྱབས་འགྲོའི་བར་དཀྱུས་ལྟར་ལ། ངན་འགྲོའི་
རྟེན་འབྲེལ་ཡན་ལག་བཅུ་གཉིས་ཀྱི་འཇུག་ལྡོག་གི་སྐོར་ལ་བརྟེན་ནས་
སྐྱེས་བུ་ཆུང་ངུ་དང་། བདེ་འགྲོའི་འཇུག་ལྡོག་ལ་བརྟེན་ནས་སྐྱེས་
བུ་འབྲིང་གི་ཉམས་འཁྲིད་མཛད་སྲོལ་ཡོད་ཅེས་བདག་གི་བླ་མ་་་་་
གསུངས་སོ། །
སྨྲས་པ། ཚེ་སྔ་མའི་རྣམ་པར་ཤེས་པ་ལ། །ལས་ཉོན་མོངས་
ཀྱི་བག་ཆགས་རབ་བསྒོས་པ། །སྲེད་ལེན་པ་གཉིས་ཀྱིས་གསོས་་་་
བཏབ་པས། །ཚེ་ཕྱི་མའི་ཡང་སྲིད་མཐུ་ཅན་འགྲུབ། །མིང་གཟུགས་
སུ་གྲུབ་པའི་ཕུང་བོ་ལ། །ཁམས་སྐྱེ་མཆེད་རྣམ་པར་བཀྲ་བ་དེས། །
ཡུལ་འདོད་ལ་སྤྱོད་པའི་རེག་ཚོར་ཅན། ། སྐྱེ་རྒས་དང་ཤི་བས་སླར་
ཡང་འཁོར། །ལར་སྲིད་པའི་རྟེན་འབྲེལ་བཅུ་གཉིས་ཀྱི། །རྒྱུ་འབྲས་
བུར་འཆར་བའི་སྣང་ཚུལ་འདི། ། སྔར་ལུགས་འབྱུང་དུ་གྲངས་མེད་
ཉམས་སུ་མྱོང་། །ད་ལུགས་ལྡོག་ཏུ་བསྒྲུབས་ན་མི་ལེགས་སམ། །ཞེས་



3
ལམ་ཁྲིད་འཇམ་དཔལ་ཞལ་ལུང་བཞུགས་སོ། ། 113
བྱ་བ་ནི་བར་སྐབས་ཀྱི་ཚིགས་སུ་བཅད་པའོ། །
གཉིས་པ་དེ་ལས་ཐར་བའི་ལམ་ཉམས་ལེན་གྱི་རིམ་པ་ནི་་་་་
བཤེས་སྤྲིངས་ལས།མགོ་འམ་གོས་ལ་གློ་བུར་མེ་ཤོར་ན། །དེ་དག་ཕྱིར་
བཟློག་བགྱི་བ་བཏང་ནས་ཀྱང་། ། ཡང་སྲིད་མེད་པར་བགྱི་སླད་་་་
འབད་འཚལ་ཏེ། །དེ་བས་ཆེས་མཆོག་དགོས་པ་གཞན་མ་མཆིས། །
ཚུལ་ཁྲིམས་དག་དང་ཤེས་རབ་བསམ་གཏན་གྱིས། ། མྱ་ངན་འདས་
ཞི་དུལ་བ་དྲི་མེད་པའི། །གོ་འཕང་མི་རྒ་མི་འཆི་ཟད་མི་འཚལ། །ས་
ཆུ་མེ་རླུང་ཉི་ཟླ་བྲལ་ཐོབ་མཛོད། །ཅེས་ལམ་བསླབ་པ་རིན་པོ་ཆེ་
གསུམ་ལ་བསླབ་དགོས་པ་ཡིན་ལ། དེ་ཡང་སེམས་རྣམ་པར་གཡེང་
བ་གཡེང་བ་མེད་པར་བྱེད་པ་ཚུལ་ཁྲིམས་ཀྱི་བསླབ་པས་ཉོན་མོངས་
པ་མངོན་གྱུར་སུན་ཕྱུང་ནས་འབྲས་བུ་འདོད་ཁམས་ཀྱི་ལྷ་མིའི་བདེ་
བ་ལ་ལོངས་སྤྱོད། སེམས་མཉམ་པར་མ་བཞག་པ་མཉམ་པར་
འཇོག་པར་བྱེད་པ་ཏིང་ངེ་འཛིན་གྱི་བསླབ་པས་ཉོན་མོངས་པ་མངོན་
གྱུར་མགོ་མནན་ནས་འབྲས་བུ་གཟུགས་གཟུགས་མེད་ཀྱི་ལྷའི་བདེ་བ་
ལ་སྤྱོད་པར་བྱེད། སེམས་མ་གྲོལ་བ་གྲོལ་བར་བྱེད་པ་ཤེས་རབ་ཀྱི་
བསླབ་པས་ཉོན་མོངས་པའི་ས་བོན་རྩ་བ་ནས་བཅད་དེ་འབྲས་བུ་
ཐར་བ་མྱ་ངན་ལས་འདས་པ་ཐོབ་པར་བྱེད་པས་ཤེས་རབ་ཀྱི་བསླབ་
པ་རྒྱུད་ལ་སྐྱེ་བར་བྱེད་པ་ལ་སེམས་ལས་སུ་རུང་བ་ཏིང་ངེ་འཛིན་གྱི་
བསླབ་པ་སྔོན་དུ་འགྲོ་དགོས། དེ་ལ་ཡང་སེམས་གཡེང་བ་མེད་པའི་
ཕྱིར་དུ་ཚུལ་ཁྲིམས་ཀྱི་བསླབ་པ་སྔོན་དུ་འགྲོ་དགོས་པས་འདི་དག་རྒྱུ་



114 ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
དང་འབྲས་བུའི་ཚུལ་དུ་གོ་རིམ་མ་ལོག་པར་ཉམས་སུ་བླངས་ན་་་་
འཁོར་བ་ལས་རྣམ་པར་གྲོལ་བར་འགྱུར་བའི་ཕྱིར་ན། འགོག་པ་
མངོན་དུ་བྱ། ལམ་བསྒོམ་པར་བྱ་ཞེས་གསུངས་པའི་དོན་ཡང་ཐོབ་
བྱ་འགོག་པའི་བདེན་པ་མངོན་དུ་བྱེད་པ་ལ་ཐོབ་བྱེད་ལམ་གྱི་བདེན་
པ་ཉམས་སུ་ལེན་པ་སྔར་སྡུག་བསྔལ་དང་ཀུན་འབྱུང་གི་ཚུལ་དང་
མཚུངས་པ་ཡིན་མོད། དེ་ཡང་སྐྱེས་བུ་ཆེན་པོའི་ལམ་ཉམས་སུ་མི་
ལེན་པར་སྐྱེས་བུ་འབྲིང་ཙམ་གྱི་གདུལ་བྱ་ལ་བཤད་མ་ཐག་པའི་ལམ་
རྣམས་རྒྱས་པར་སྟོན་དགོས་ནའང་། སྐབས་འདིར་སྐྱེས་བུ་འབྲིང་
དང་ཐུན་མོང་བའི་ལམ་ཡིན་པས་ཚུལ་ཁྲིམས་ཀྱི་སློབ་ཚུལ་ཙམ་ལས་
བསླབ་པ་གཞན་གཉིས་ཞི་ལྷག་གི་སྐབས་སུ་འབྱུང་བས་འདིར་སྤྲོ་མི་
དགོས་སོ། །དེ་ལྟར་ན་སྔར་སྐྱེས་བུ་ཆུང་ངུའི་སྐབས་ཀྱི་མི་དགེ་བཅུ་
སྤོང་དང་འདིར་བསྟན་ཚུལ་ཁྲིམས་དག་ཀྱང་སྤྱོད་པ་སྤྱི་བསླབ་ཀྱི་ཚུལ་
ཁྲིམས་ཀྱི་ཁོངས་སུ་འདུ་བས་སོ་སོར་མི་དགོས་སོ་སྙམ་ན། དགོས་
ཏེ་ཉམས་མགུར་དུ། སྒོ་གསུམ་སྡིག་ལྟུང་དྲི་མས་སྦགས་པ་འདི། །
ལྷག་པར་ལས་སྒྲིབ་སྦྱོང་བ་གནད་ཆེ་བས། །ཞེས་སྐྱེས་བུ་ཆེ་འབྲིང་གི་
ལམ་རྒྱུད་ལ་སྐྱེ་བ་ལ་མི་དགེ་བཅུ་སོགས་སྡིག་ལྟུང་འདག་ཐབས་གལ་
ཆེ་བར་གསུངས་ཤིང་། བྱང་ཆུབ་སེམས་དཔའ་ལ་སོ་ཐར་གྱི་སྡོམ་
ལྡན་ཡིན་མིན་གཉིས་ཡོད་པའི་སོ་ཐར་གྱི་སྡོམ་ལྡན་མིན་པ་ལ་དེའི་
དོད་ཐུབ་མི་དགེ་བཅུ་སྤོང་ལས་དངོས་བསྟན་ཚང་བར་མི་འབྱུང་བས་
སྐབས་འདིའི་ཉམས་ལེན་དུ་འོས་པའི་ཕྱིར། ཚུལ་ཁྲིམས་ཀྱི་བསླབ་



ལམ་ཁྲིད་འཇམ་དཔལ་ཞལ་ལུང་བཞུགས་སོ། ། 115་
པ་ནི་བཤེས་སྤྲིངས་ལས། ཁྲིམས་ནི་རྒྱུ་དང་མི་རྒྱུའི་ས་བཞིན་དུ། །
ཡོན་ཏན་ཀུན་གྱི་གཞི་རྟེན་ལེགས་པར་གསུངས། ། ཞེས་རང་གི་་་་
གཉེན་པོ་ཆེ་ཆུང་དང་བསྟུན་ཏེ་སོ་སོར་ཐར་བ་རིགས་བདུན་པོ་གང་
རུང་གི་སྡོམ་པ་བླང་། བླངས་པ་ཙམ་གྱིས་མི་ཆོག་པར་སྲུང་དགོས་
པས་མི་ཤེས་པ་ལྟུང་བ་འབྱུང་བའི་སྒོ་དགག་པའི་གཉེན་པོར་བསླབ་
བྱ་ཕྲ་རགས་རྣམས་ཁོང་དུ་ཆུད་པར་བྱེད། བག་མེད་པའི་གཉེན་
པོར་བླང་དོར་གང་ཡིན་དྲན་པས་གསལ་འདེབས་ཤིང་ལེགས་ཉེས་
དཔྱོད་པའི་ཤེས་བཞིན་གྱིས་བྱར་བལྟ་ཞིང་ངོ་ཚ་ཁྲེལ་ཡོད་དང་རྣམ་
སྨིན་ལ་འཇིགས་པར་བྱེད། མ་གུས་པའི་གཉེན་པོར་སྟོན་པ་དང་
དེས་གསུངས་པའི་བཅས་པ་དང་དེ་ཉམས་སུ་ལེན་པའི་གྲོགས་རྣམས་
ལ་ཡིད་ཆེས་ཀྱི་སྒོ་ནས་གུས་པར་བྱེད། ཉོན་མོངས་མང་བའི་གཉེན་
པོར་གང་ཤས་ཆེ་བ་དེ་ལ་འབུར་འཇོམས་སུ་བྱས་ནས་ཉིན་རེ་ཞིང་
ཁས་བླངས་པའི་བསླབ་པ་དང་འགལ་མ་འགལ་བརྟགས་ནས་འགལ་
བ་རྣམས་ཕྱིར་བཅོས་དང་སྟོབས་བཞི་སོགས་ཀྱི་སྒོ་ནས་བཤགས་སྡོམ་
བྱེད་དགོས་ཏེ། ཚངས་པས་ཞུས་པ་ལས། བསླབ་པ་ལ་ནི་བརྟེན་
པར་བྱ། ། དེ་ལ་སྙིང་ནས་ནན་ཏན་བྱ། །ཕྱིར་ནི་སྤང་བར་མི་བྱ་
ཞིང་། ། སྲོག་གི་ཕྱིར་ཡང་གཞག་མི་བྱ། །རྟག་ཏུ་ནན་ཏན་གནས་
པར་བྱ། །འདུལ་བ་ལ་ནི་འཇུག་པར་བྱ། ། ཞེས་འབྱུང་བས་ཚུལ་
ཁྲིམས་རྣམ་པར་དག་པ་འཕྲལ་ཡུན་ཐམས་ཅད་ཀྱི་བདེ་ལེགས་ཀྱི་རྩ་
བ་ཡིན་ཞིང་། ལྷག་ཏུ་སྙིགས་མ་ལྔ་བདོ་བའི་དུས་འདིར་ཕན་ཡོན་



116 ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
ལྷག་པར་ཆེ་བ་ཏིང་འཛིན་རྒྱལ་པོའི་མདོ་སྡེ་སོགས་ལས་གསུངས་
ཤིང་། ཁྱད་པར་ཇོ་བོ་བཀའ་གདམས་པ་རྣམས་ཚུལ་ཁྲིམས་གཙང་བ་
ལ་གཙོ་བོར་མཛད་པས་ཤ་ར་བའི་ཞལ་ནས། སྤྱིར་ལེགས་ཉེས་ཅི་
བྱུང་ཡང་ཆོས་ལ་བརྟེན་པ། དེའི་ནང་ནས་ཀྱང་འདུལ་བ་ནས་ཇི་
ལྟར་འབྱུང་བ་ལ་བརྟེན་ན་བལྡབ་ཀྱང་མི་དགོས་པ་ཞེ་གཙང་བ་་་་
བརྟག་ཐུབ་པ་ཉམས་དགའ་བ་མཐའ་བཟང་བ་ཡིན་གསུང་བ་ཐུགས་
ཤིན་ཏུ་མོད་པར་སྣང་བས་རྩ་བ་མེད་པའི་ཡལ་ག་འཚོལ་བ་བཞག་
ནས་ལམ་འདི་ཉིད་ལ་ཉམས་ལེན་སྙིང་བོར་མཛད་པར་འཚལ་ལོ། །
་ སྨྲས་པ། གཞི་ཚུལ་ཁྲིམས་གཙང་མའི་ཞིང་ས་ལ། །སེམས་
ལས་སུ་རུང་བའི་ཆུ་ལུད་ཀྱིས། །ལམ་ལྷག་མཐོང་མྱུ་གུའི་འབྲས་སྨིན་
པས། །གནས་འཁོར་བའི་དབུལ་ཕོངས་རྩ་བ་གཅོད། །བློ་བག་ཡོད་
ས་སྲུང་སྟེང་འགྱིང་བའི། །སེམས་མཉམ་པར་འཇོག་པའི་མིག་སྟོང་
ཅན་། །བདག་འཛིན་མེད་ཀྱི་རྡོ་རྗེ་རྩེ་བརྒྱ་བས། །གཞི་སྲིད་པའི་ས་
འཛིན་བགྲོད་པ་བཅོམ། །འབྲོག་འཁོར་བ་མཐའ་མེད་ཀྱི་ཚང་ཚིང་
ཁྲོད། །ཆོས་བསླབ་གསུམ་དཔག་བསམ་ཤིང་འཁྲུངས་པས། །ཡོངས་
སྡུག་བསྔལ་གྱི་མེ་ལྕེས་སྲེག་མིན་པའི། །དུས་གཏན་བདེའི་འཆི་མེད་
ཚལ་དུ་མཛེས། །ཞེས་བྱ་བ་ནི་བར་སྐབས་ཀྱི་ཚིགས་སུ་བཅད་པའོ། །
ཕྲ་ཞིབ་རྣམ་པར་དག་པའི་མཚོན་རྣོན་པོས། ། རྨོངས་པའི་དྲ་
བ་མ་ལུས་གཅོད་མཛད་པ། །འཇམ་དཔལ་རྡོ་རྗེའི་སྒྱུ་འཕྲུལ་ཙོང་ཁ་
བ། །ཁམས་གསུམ་འགྲོ་བའི་བླ་མའི་ཞལ་ལུང་ལས། །སྡུག་ཀུན་ཉེས་



ལམ་ཁྲིད་འཇམ་དཔལ་ཞལ་ལུང་བཞུགས་སོ། ། 117
དམིགས་ཚུལ་ལས་ངེས་འབྱུང་བའི། །རིན་ཆེན་ཡུ་བས་བཏེག་པའི་
བསླབ་གསུམ་གདུགས། །མྱང་འདས་ནོར་བུའི་ཏོག་གིས་རབ་མཛེས་
པས། །ལེགས་བཤད་སྲིད་རྩེའི་བར་དུ་འཁོར་ཟིན་ནས། ། མ་སྨད་
སྙིང་རྗེའི་མ་དྲོས་ཀླུང་ཆེན་ལས། ། རླབས་ཆེན་སྤྱོད་པའི་ཆུ་གཏེར་
རྣམ་པ་བཞི། །ནམ་ཡང་ཆད་པ་མེད་པར་འབབ་པའི་རྒྱུན། ། ཀུན་
མཁྱེན་རྒྱ་མཚོར་འཇུག་ཚུལ་འདི་ན་བཤད། །
གསུམ་པ་སྐྱེས་བུ་ཆེན་པོའི་ལམ་གྱི་རིམ་པ་ལ་བློ་སྦྱོང་ཚུལ་ལ་
ལམ་སྒྲོན་ལས། རང་རྒྱུད་རྟོགས་པའི་སྡུག་བསྔལ་གྱིས། །གང་ཞིག་
གཞན་གྱི་སྡུག་བསྔལ་ཀུན། །ཡང་དག་ཟད་པར་ཀུན་ནས་འདོད། །
སྐྱེས་བུ་དེ་ནི་མཆོག་ཡིན་ནོ། །ཞེས་སྐྱེས་བུ་འབྲིང་གི་སྐབས་སུ་སྲིད་པ་
འཁོར་བའི་སྡུག་བསྔལ་ལ་འཇིགས་ཏེ་དེ་ལས་ཐར་འདོད་ཀྱི་བློ་བཅོས་
མ་མ་ཡིན་པ་སྐྱེས་ནས། སྐྱེས་བུ་འབྲིང་གི་ལམ་ཁོ་ནས་བློ་སྦྱོང་བ་
རྣམས་རང་ཉིད་གཅིག་པུ་ཞི་བ་དོན་དུ་གཉེར་བ་ཡིན་མོད། སྐབས་
འདིར་འབྲིང་དང་ཐུན་མོང་བའི་ལམ་ལ་བློ་སྦྱོང་བ་ནི་རང་རྒྱུད་ཀྱི་
སྡུག་བསྔལ་ལ་རྗེས་སུ་དཔགས་ཏེ་སེམས་ཅན་གཞན་རྣམས་ཀྱང་དེ་
བཞིན་དུ་སྡུག་བསྔལ་བ་མ་བཟོད་པར་དེ་དག་སྡུག་བསྔལ་ལས་ཐར་
བར་འདོད་ནས་དེའི་ཐབས་སྒྲུབ་པ་བོ་དེ་ནི་སྐྱེས་བུ་ཆེན་པོ་ཡིན་ལ།
ཐབས་གང་གི་སྒོ་ནས་སྒྲུབ་ན། ཕར་ཕྱིན་བསྡུས་པ་ལས། འཇིག་
རྟེན་དོན་སྒྲུབ་ཚུལ་ལ་མཐུ་མེད་པའི། །ཐེག་པ་གཉིས་པོ་གཏན་དུ་
སྤངས་བྱས་ཤིང༌། །ཐུབ་རྒྱལ་ཐེག་པ་སྙིང་རྗེས་བསྟན་པ་ལ། །གཞན་



118 ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
ཕན་རོ་གཅིག་རང་བཞིན་དེ་དག་འཇུག། ཅེས་བདེན་བཞི་ལ་་་
འཇུག་ལྡོག་གི་ལམ་ཉམས་སུ་བླངས་པས་ཐར་བ་ཐོབ་ཀྱང་རང་དོན་
ཡོངས་སུ་མ་རྫོགས་པས་གཞན་དོན་རྒྱ་ཆེན་པོ་མི་འབྱུང་བས་དེ་ལྟར་
ན་གཞན་དོན་རྒྱ་ཆེན་སྒྲུབ་པའི་མཐུ་མེད་པའི་ཉན་རང་གི་ལམ་ལ་མི་
འཇུག་པར་ཐེག་པ་ཆེན་པོ་ལ་ཞུགས་ཏེ་སེམས་ཅན་གྱི་དོན་སྒྲུབ་་་
དགོས་པ་ནི་སློབ་སྤྲིངས་ལས། ཤིན་ཏུ་རྙེད་སླའི་རྩྭ་ཁམ་འགའ་ལྟ་
ཕྱུགས་ཀྱང་རང་ཉིད་ཟ། །ཤིན་ཏུ་སྐོམ་པས་གདུངས་པའང་ཆུ་ཞིག་
རྙེད་ན་དགའ་མགུར་འཐུང་། །འདི་ན་སྐྱེས་བུ་གཞན་དོན་བྱེད་པར་
བརྩོན་པ་གང་ཡིན་པ། །དེ་འདིའི་བརྗིད་བག་ཡིན་ཏེ་དེ་བདེ་སྐྱེས་
བུའི་རྩལ་དེ་འཕགས། །ཉི་མ་རླབས་ཆེན་རྟ་ཞོན་རྒྱུ་བ་སྣང་བྱེད་གང་
ཡིན་དང་། །ཁུར་ལ་མི་རྩེག་ས་ཡི་འཇིག་རྟེན་འདེགས་པ་གང་ཡིན་
དེ། །རང་དོན་འགའ་མེད་ཆེན་པོ་རྣམས་ཀྱི་རང་བཞིན་དེ་འདྲ་སྟེ། །
དེ་དག་འཇིག་རྟེན་ཕན་དང་བདེ་བའི་རོ་ལ་གཅིག་ཏུ་གཞོལ། །ཞེས་
ཚེ་འདིའི་བདེ་བ་སྒྲུབ་པ་ཙམ་ནི་དུད་འགྲོ་ལ་ཡང་ཡོད་པས་ན་སྐྱེས་བུ་
མཆོག་རྣམས་ཀྱི་ནུས་པའམ་རྩལ་ནི་ཉི་ཟླས་མུན་པ་སེལ་བ་དང་ས་
ཆེན་པོས་འཇིག་རྟེན་འདེགས་པ་ལྟར་སྙིང་སྟོབས་ཆེན་པོས་གཞན་
ཕན་གྱི་ཁུར་འཁྱེར་བར་བྱེད་པ་ཡིན་པས་དེ་ལ་མེད་དུ་མི་རུང་བ་སྤྱོད་
འཇུག་ལས། བྱང་ཆུབ་སེམས་སྐྱེས་གྱུར་ན་སྐད་ཅིག་གིས། །འཁོར་
བའི་བཙོན་རར་བསྡམས་པའི་ཉམ་ཐག་རྣམས། ། བདེ་གཤེགས་་་་
རྣམས་ཀྱི་སྲས་ཞེས་བརྗོད་བྱ་ཞིང་། །འཇིག་རྟེན་ལྷ་མིར་བཅས་པས་



ལམ་ཁྲིད་འཇམ་དཔལ་ཞལ་ལུང་བཞུགས་སོ། ། 119
ཕྱག་བྱར་འགྱུར། །ཞེས་འཁོར་བར་སྡུག་བསྔལ་བའི་འགྲོ་བ་ཞིག་
ཀྱང་སེམས་སྐྱེས་མ་ཐག་པ་ནས་བྱང་ཆུབ་སེམས་དཔར་འགྱུར་བར་
གསུངས་ཤིང་། བྱང་ཆུབ་ཀྱི་སེམས་དང་མི་ལྡན་ན་ལྷག་པའི་བསླབ་
པ་རིན་པོ་ཆེ་སོགས་ཡོན་ཏན་ཇི་ཙམ་ཡོད་ཀྱང་ཐེག་པ་ཆེན་པོ་བའི་
གྲལ་དུ་མི་ཚུད་པ་རྒྱུད་བླ་མ་ལས། ཐེག་མཆོག་ལ་མོས་ས་བོན་ཤེས་
རབ་ནི། །སངས་རྒྱས་ཆོས་སྐྱེད་མ་དང་བསམ་གཏན་གྱི། །བདེ་བའི་
མངལ་གནས་སྙིང་རྗེའི་མ་མ་ཅན། །གང་ཡིན་དེ་དག་ཐུབ་པའི་རྗེས་
སྐྱེས་སྲས། །ཞེས་ཆུ་ལུད་ནི་འབྲུ་སྣ་ཚོགས་བསྐྱེད་པའི་ཐུན་མོང་གི་རྒྱུ་
དང༌། རྗེའུའི་རིགས་ཅན་གྱི་མ་ནི་བུ་རིགས་རྒྱུད་མི་གཅིག་པ་སྣ་
ཚོགས་བསྐྱེད་པར་བྱེད་པ་ཡིན་ལ། ཐུན་མོང་མ་ཡིན་པའི་རྒྱུ་ས་
བོན་ནས་དང༌། ཕ་བྲམ་ཟེ་ལྟ་བུ་རིགས་གཅིག་ཏུ་ངེས་པ་ཞིག་་་་
དགོས་ཀྱི། ནས་བཏབ་པའི་མྱུ་གུ་གྲོ་སྐྱེ་བ་དང་། ཕ་བྲམ་ཟེའི་བུ་
ལ་གདོལ་བའི་རིགས་མི་འབྱུང་བ་བཞིན་དུ་ཐེག་པ་ཆེ་ཆུང་གང་གི་སྒོ་
ནས་འཁོར་བ་ལས་སྒྲོལ་བར་བྱེད་པ་ལ་བདག་མེད་རྟོགས་པའི་ཤེས་
རབ་སོགས་གཉིས་ཀ་ལ་དགོས་པའི་མ་ལྟ་བུ་ཡིན་ནའང་། བྱང་
ཆུབ་ཀྱི་སེམས་ནི་སངས་རྒྱས་ཀྱི་རྒྱུ་ཐུན་མོང་མ་ཡིན་པ་ཕ་ལྟ་བུ་འདི་
ཉིད་སྲིད་ཞིའི་རྒུད་པ་མཐའ་དག་སེལ་བར་བྱེད་པའི་རྡོ་རྗེ་རིན་པོ་ཆེ་
དང་མཚུངས་པས་དམན་པའི་རྒྱུན་མཐའ་དག་ཟིལ་གྱིས་གནོན་པར་
བྱེད་པའི་སྐྱེས་བུ་ཆེན་པོའི་ལམ་གྱི་རིམ་པ་ཉམས་སུ་ལེན་པ་ལ་བྱང་
ཆུབ་ཀྱི་སེམས་ཇི་ལྟར་བསྐྱེད་པའི་ཚུལ། སེམས་བསྐྱེད་ནས་སྤྱོད་པ་



120 ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
ལ་སློབ་པའི་ཚུལ་གཉིས། དང་བོ་ལ་བྱང་ཆུབ་ཀྱི་སེམས་སྦྱོང་བའི་
རིམ་པ་དང་། སེམས་བསྐྱེད་ཆོ་གས་འཛིན་པའི་ཚུལ་གཉིས།དང་བོ་
ནི་སྤྱིར་སེམས་སྐྱེད་པར་བྱེད་པའི་རྐྱེན་ནི་སངས་རྒྱས་དང་བྱང་ཆུབ་
སེམས་དཔའ་རྣམས་ཀྱི་ཡོན་ཏན་དངོས་སུ་མཐོང་བ་དང་། དངོས་
སུ་མ་མཐོང་ཡང་བྱང་ཆུབ་སེམས་དཔའི་སྡེ་སྣོད་ཐོས་པ་དང་། དེ་
དག་ཕྲ་ཞིང་ཞིབ་པར་ཐོས་པ་མིན་ནའང་སངས་རྒྱས་འཐོབ་པ་ལ་
ཆོས་དེ་མེད་དུ་མི་རུང་བ་སོགས་ཀྱི་རྒྱུ་མཚན་འོལ་སྤྱི་ཙམ་ཐོས་པས་
ཐེག་ཆེན་གྱི་བསྟན་པ་ནུབ་པ་མ་བཟོད་པ་དང་། བསྟན་པ་ནུབ་པ་
ལ་མངོན་དུ་ཕྱོགས་པ་མིན་ཡང་སྙིགས་མའི་དུས་ཆེས་ངན་པ་འདིར་
ཉན་རང་གི་བྱང་ཆུབ་ཏུ་སེམས་བསྐྱེད་པ་ཡང་རྙེད་དཀའ་ན་བླ་ན་
མེད་པའི་བྱང་ཆུབ་ལྟ་ཅི་སྨོས་སྙམ་དུ་སངས་རྒྱས་ཐོབ་འདོད་ཀྱི་་༌་
སེམས་བསྐྱེད་པ་དང༌། རིགས་དང་དགེ་བའི་བཤེས་གཉེན་དང་
སྙིང་བརྩེ་བ་དང་སྐྱོ་ངལ་མེད་པ་སྟེ་རྒྱུ་བཞི་ལ་བརྟེན་ནས་སེམས་
བསྐྱེད་པ། རང་གི་སྟོབས་དང་། གཞན་གྱི་སྟོབས་དང༌། ཚེ་
རབས་སྔོན་མ་ལ་ཐེག་པ་ཆེན་པོར་གོམས་པ་རྒྱུའི་སྟོབས་དང་། ཚེ་
འདིར་དགེ་བ་ལ་གོམས་པ་སྦྱོར་བའི་སྟོབས་ཏེ་རྒྱུ་བཞི་དང་སྟོབས་
བཞི་སོགས་སེམས་བསྐྱེད་པའི་རྒྱུ་རྐྱེན་མང་དུ་བཤད་ལ། དེང་སང་
ཕྱག་ལེན་གྱི་སྙིང་བོར་ཇོ་བོ་ཆེན་པོ་ཨ་ཏི་ཤ་ནས་བརྒྱུད་པར་མན་ངག་
བདུན་པ་དང་། རྒྱལ་བའི་སྲས་པོ་ཞི་བ་ལྷ་ནས་བརྒྱུད་པའི་མན་
ངག་གཉིས་ལ་བརྟེན་པའི་ཇོ་བོ་ཆེན་པོའི་ལུགས་ཀྱི་དང་བོ་རྒྱུ་འབྲས་



ལམ་ཁྲིད་འཇམ་དཔལ་ཞལ་ལུང་བཞུགས་སོ། ། 121
མན་ངག་བདུན་ལ་བློ་སྦྱོང་དགོས་པའི་རྒྱུ་མཚན་སངས་རྒྱས་ཀྱི་གོ་
འཕང་ནི་བྱང་ཆུབ་ཀྱི་སེམས་ལས་འབྱུང་། དེ་ལྷག་བསམ་ལས་་
འབྱུང༌། དེ་སྙིང་རྗེ་ལས་འབྱུང་། དེ་བྱམས་པ་ལས་འབྱུང་། དེ་
དྲིན་དུ་གཟོ་བ་ལས་འབྱུང་། དེ་དྲིན་དྲན་པ་ལས་འབྱུང་། དེ་
མར་ཤེས་པ་ལས་འབྱུང་བའི་གོ་རིམ་གྱི་གནད་དེ་ལྟར་ཡོད་ནའང་།
སྙིང་རྗེ་ཆེན་པོ་ལྷག་བསམ་དང་བྱམས་པའི་བར་ཁོ་ནར་འབྱུང་བ་
ལས་གཞན་དུ་མི་འབྱུང་བའི་ངེས་པ་ནི་མེད་དེ། འཇུག་པ་ལས།
གང་ཕྱིར་བརྩེ་ཉིད་རྒྱལ་བའི་ལོ་ཏོག་ཕུན་ཚོགས་འདིའི། །ས་བོན་
དང་ནི་སྤེལ་ལ་ཆུ་འདྲ་ཡུན་རིང་དུ། །ལོངས་སྤྱོད་གནས་ལ་སྨིན་པ་ལྟ་
བུར་འདོད་གྱུར་པ། །དེ་ཕྱིར་བདག་གིས་ཐོག་མར་སྙིང་རྗེ་བསྟོད་
པར་བགྱི། །ཞེས་ཐོག་མར་འགྲོ་བ་རྣམས་འཁོར་བ་ལས་བསྒྲལ་བའི་
ཕྱིར་དུ་དམ་བཅའ་བ་ཡང་སྙིང་རྗེ་ལ་རག་ལས་པར་མ་ཟད། བར་
དུ་བྱ་དཀའ་བས་ སྐྱིད་ལུག་ སྟེ་ ལམ་ དམན་ པར་ མི་ གོལ་ བ་ དང་།
མཐར་ སངས་རྒྱས་ནས་ཀྱང་ཉན་རང་ལྟར་ཞི་བར་མི་ གནས་པར་
སེམས་ཅན་མཐའ་དག་གི་དོན་མཛད་པར་ངལ་བ་མེད་པ་ཡང་སྙིང་
རྗེ་ཆེན་པོ་ལ་རག་ལས་མོད། དེ་ལྟར་སྙིང་རྗེ་ཆེན་པོ་སྐྱེ་བ་ལ་ཡང་
ཡིད་དུ་འོང་བ་ཞིག་དགོས་པས་སེམས་ ཅན་ཐམས་ཅད་མར་ཤེས་
དགོས་ལ། ལམ་འདི་དག་ལ་མ་སྦྱངས་པའི་སྐྱེ་བོ་རྣམས་ཀྱང་རང་
གི་མ་ལ་སོགས་པའི་གཉེན་རྣམས་ལ་དྲིན་བསམ་པ་དང་དྲན་པའི་སྒོ་
ནས་བྱམས་པ་དང་སྙིང་རྗེ་ཉི་ཚེ་བ་སྐྱེ་ནའང་། མི་མཛའ་བའི་དགྲ་



122 ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
སོགས་ལ་མི་སྐྱེ་བར་མ་ཟད་དེའི་ལྡོག་ཕྱོགས་སྡུག་བསྔལ་དང་ཕྲད་
འདོད་དང་བདེ་བ་དང་འབྲལ་འདོད་ཀྱི་བློ་འབྱུང་བའི་ཕྱིར་ན་རང་
རེ་རྣམས་ཀྱང་ཐོག་མར་བཏང་སྙོམས་ཤིག་མ་བསྒྲུབས་ན་ལམ་སྒོམ་བློ་
བྱས་ཀྱང་བྱམས་སྙིང་རྗེ་ཕྱོགས་རིས་ཅན་དུ་འགྲོ་བས་དེའི་གཉེན་པོར་
ཐོག་མར་བཏང་སྙོམས་སྒོམ་དགོས་མོད། འོ་ན་མ་སོགས་ལ་ཡིད་
འོང་གི་བྱམས་པ་སྒྲུབ་དགོས་ན་ད་ལྟ་ཡིད་འོང་གི་བློ་ཡོད་པ་དེ་བཀག་
ནས་ཅི་བྱ་སྙམ་ན། རྒྱུ་འབྲས་བདུན་གྱི་ཡིད་འོང་ལ་ཆགས་པ་ཅུང་
ཟད་ཀྱང་མ་འདྲེས་པ་དགོས་ལ། ད་ལྟ་རང་ཅག་ཚོའི་བློ་ལ་ཡོད་
བཞིན་པའི་བྱམས་པ་ནི་ཆགས་པས་བསླངས་པ་ཡིན་པས། དཔེར་
ན་ས་སྒང་གཤོངས་མི་སྙོམས་པ་ལ་གནས་མལ་མི་བདེ་བ་བཞིན་་་་
ཆགས་སྡང་གི་མཐོ་དམའ་ཅན་ལ་བྱམས་པ་འོང་བའི་སྐབས་མེད་
དོ། ། དེ་ཡང་ཚོར་བ་བཏང་སྙོམས་ལྟ་བུ་མ་ཡིན་པའི་སེམས་ཅན་་་་
རྣམས་ལ་རང་བློ་ཆགས་སྡང་དང་བྲལ་བའི་ཚད་མེད་བཏང་སྙོམས་
ཤིག་སྒོམ་པར་བྱེད་པ་ལ་ཐོག་མར་དགྲ་གཉེན་གང་ཡང་མིན་པའི་
སེམས་ཅན་ཞིག་ལེགས་ པར་གསལ་བཏབ་པས་དེའི་བྱད་དབྱིབས་
དང་སྤྱོད་ཚུལ་སོགས་ཡིད་ལ་ཤར་བ་དང་དེ་ལ་དམིགས་ནས་སྡང་བ་
དང་བྱམས་པའི་རྟོག་པ་སྐྱེ་བཅུག་པ་ན་དེ་ལ་མི་མཐུན་པར་བལྟ་བའི་
ཞེ་སྡང་དང་མཐུན་པར་བལྟ་བའི་འདོད་ཆགས་གཉིས་ཀ་ཧ་ཅང་ཆེ་
བ་མི་འབྱུང་ཡང་། ཆེ་ཆུང་ཅུང་ཟད་འདུག་ན་གང་ཆེ་བ་དེའི་་་༌
གཉེན་པོ་བསྟེན་ནས་སེམས་སྙོམས་པ་མ་བྱུང་གི་བར་དུ་བསྒོམ་་་་་



ལམ་ཁྲིད་འཇམ་དཔལ་ཞལ་ལུང་བཞུགས་སོ། ། 123
གསུངས། ཐོག་མར་བར་མ་ལ་སྒོམ་ལ་ཡུལ་དེ་ལ་བཏང་སྙོམས་ཤས་
ཆེ་བས་སྐྱེ་བ་སླ་བའི་དབང་དུ་བཏང་བ་ཡིན་ཞིང་། དེ་ནས་ཚེ་
འདིར་སྙིང་ན་བའི་དགྲ་ཞིག་དང་ཤིན་ ཏུ་མཛའ་བའི་ གཉེན་ཞིག་
དམིགས་ཡུལ་དུ་བྱས་ཏེ་དེ་དག་ལ་ཆགས་སྡང་གི་རྟོག་པ་མངོན་གྱུར་
སྐྱེས་བྱུང་བ་དང་། དགྲ་རྣམས་ཀྱང་ཚེ་སྔོན་མའི་གྲོགས་བྱས་ནས་
ཕན་མང་དུ་བཏགས་པ་དང༌། གྲོགས་རྣམས་ཀྱང་ཚེ་སྔོན་མའི་
དགྲར་གྱུར་ནས་རང་བསད་པ་སོགས་གནོད་པ་བྱས་ཚུལ་ལེགས་པར་
བསམས་པའི་སྒོ་ནས་ཆགས་སྡང་གི་རྟོག་པ་མགོ་སྙོམས་པ་ཡིན་ལ།
འོན་ཀྱང་སྐྱེས་བུ་འབྲིང་གི་སྐབས་ཀྱི་དགྲ་གཉེན་ལ་ངེས་པ་མེད་ཚུལ་
གྱི་སྐོར་ལ་མྱོང་བ་ཐོན་ན་སྐབས་འདིར་དམིགས་པ་སྐྱོང་ཤིན་ཏུ་སླ་
བར་སྣང་ངོ༌། ། དམིགས་ཡུལ་གསུམ་པོ་འདི་གས་བྱ་བརྒྱ་འུར་རྡོ་་
གཅིག་གིས་འདེད་པ་ལྟར་འགྲོ་བ་རྣམས་ལ་འབད་མེད་དུ་སྙོམས་པའི་
བློ་བྱུང་ན་དེས་ཆོག་ལ་ད་དུང་སྐྱེ་དཀའ་སེ་བ་བྱུང་ཚེ་རིགས་མི་གཅིག་
པ་མང་བོ་ལ་སྤོས་ཀྱིན་སྒོམ་པ་གནད་ཡིན་ནོ། །དེ་ལྟར་དགྲ་གཉེན་
བར་མའི་འགྲོ་བ་མཐའ་དག་ལ་གཅིག་ཏུ་ སྣང་བ་དང་གཅིག་ཏུ་་་
ཆགས་པའི་བློ་མགོ་སྙོམས་ཟིན་ནས་ཐོག་མར་གཞན་དོན་དོན་གཉེར་
གྱི་བློའི་གཞི་སྒྲུབ་པར་བྱེད་པ་ལ་སེམས་ཅན་ཐམས་ཅད་མར་ཤེས་
པའི་སླད་དུ་འདི་ལྟར་བསམ་སྟེ། འཁོར་བ་ལ་མཐའ་མེད་པ་བཞིན་
དུ་བདག་གི་སྐྱེ་བ་ལ་མཐའ་མེད་ པས་སེམས་ཅན་ཐམས་ ཅད་ཀྱི་་་༌
མངལ་དུ་བདག་ཉིང་མཚམས་སྦྱར་ནས་སྐྱེ་བ་མ་བླངས་པ་ག་ལ་ཡོད་



124 ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
སྙམ་དུ་བསམས་པ་ན་མོས་པའི་དབང་གིས་འཆར་ཡང༌། སྤྱི་ལྡོག་
ཏུ་བསྒོམས་པས་ངེས་ཤེས་འདྲོངས་དཀའ་བས་ན་རང་གི་མདུན་དུ་ད་
ལྟའི་མ་དེ་ཉིད་རྒན་གཞོན་དབྱིབས་ཆ་བྱད་སྤྱོད་ཚུལ་ཇི་ལྟར་ཡོད་པ་
གསལ་བཏབ། དེས་ཚེ་འདིའི་མ་བྱས་པ་དངོས་སུ་གྲུབ་པ་འདི་ག་
འདྲ་བ་ཞིག་སྐྱེ་བ་གཞན་མང་བོར་ཡང་བྱས་ཡོད་དེ། དཔེར་ན་
མདོ་ལས་དེ་བཞིན་གཤེགས་པའི་སྐུ་ཚེ་འདིའི་ཡུམ་གྱིས་སྔོན་སློབ་པ་
ལམ་གྱི་གནས་ སྐབས་ཀྱི་མ་མང་དུ་བྱས་ཚུལ་དང༌། གང་ཟག་་་་
གཞན་གྱི་སྔོན་དང་ཕྱི་མའི་མཐའ་གསུངས་པ་ཚད་མའི་སྐྱེས་བུའི་
བཀའ་བསླུ་བ་མེད་པ་ཡིན་སྙམ་པའི་སྒོ་ནས་རྗེས་སུ་དཔགས་ཏེ་་་
བསྒོམས་ན་གཏིང་ཕྱིན་པའི་ངེས་ཤེས་ཁྱད་པར་ཅན་ཞིག་རྙེད་འོང་།
དེ་ནས་ཚེ་འདིའི་ཕ་དང་ཉེ་དུ་བར་མ་དགྲ་དམྱལ་བ་སོགས་འགྲོ་བ་
རིགས་གཞན་ལའང་བསྒོམས་པས་མཐར་སེམས་ཅན་ ཐམས་ ཅད་་་
མར་ཤེས་པའི་བློ་རང་གིས་ཕར་བཅོས་པ་མ་ཡིན་པའི་ཚེ་འདིའི་མ་
དང་འདྲ་བའི་སྣང་བ་འཆར་བ་ཞིག་འོང་། དེ་ལ་མྱོང་བ་ཐོན་ནས་
དྲིན་དྲན་པ་ནི་སྔར་ལྟར་རང་གི་མའི་སྣང་ཚུལ་མཐའ་དག་གསལ་
བཏབ། མ་འདིས་བདག་ཟླ་བ་བཅུའི་བར་དུ་མངལ་དུ་བཟུང༌།
རང་གི་བདེ་བ་དང་ལྟོགས་སྐོམ་སོགས་ཁྱད་དུ་བསད། ཕན་གནོད་
ཀྱི་སྤྱོད་ལམ་ཐམས་ཅད་བུའི་ཆེད་དུ་བྱས་ཏེ་དལ་འབྱོར་གྱི་ལུས་སྲོག་
འདི་ཉིད་བྱིན་པ་ཡིན་པས་ཐོག་མར་དྲིན་ཆེ། མངལ་ནས་བཙས་
ཟིན་ནས་འཇམ་པའི་གོས་སྟན་ལ་བཞག བརྩེ་བའི་སེམས་ཀྱིས་



ལམ་ཁྲིད་འཇམ་དཔལ་ཞལ་ལུང་བཞུགས་སོ། ། 125
བསྐྱངས། བྱམས་པའི་མིག་གིས་བལྟས། དགའ་བའི་འཛུམ་གྱིས་
བསུས། སྙན་ པའི་ མིང་ ནས་ བོས། མངར་བའི་ནུ་ཞོ་བསྣུན།
ཟས་ལྕེས་བསྙོད། སྣབས་ཁས་ཕྱིས། མི་གཙང་བ་ལག་པས་ཕྱིས།
ཤའི་དྲོད་ལ་བཅར། མེ་ཆུ་གཡང་སའི་འཇིགས་པ་ལས་བསྐྱབས།
བུ་ན་བ་ལས་རང་ན་བ་དང་བུ་ཤི་བ་ལས་རང་ཤི་བ་ལ་སྙིང་ཐག་པ་
ནས་འདེམ་པ་སོགས་ཀྱི་སྒོ་ནས་བསྐྱངས་པས་བར་དུ་དྲིན་ཆེ།. ནར་
སོན་ནས་ཟ་ལུགས་འགྲོ་ལུགས་སོགས་ཀྱིས་མཐའ་རྟེན་པའི་ཡོན་ཏན་
རང་གིས་བསླབ་པ་དང་གཞན་སློབ་ཏུ་འཇུག་པ་དང་། སྡིག་སྡུག་
གཏམ་ངན་ཁྱད་དུ་བསད་དེ་ཤ་ཐང་ཐང་དུ་འབད་པས་བཙལ་བའི་
ས་ཁང་ནོར་རྫས་སྙིང་ལྟར་གཅེས་པ་མཐའ་དག་བྱིན་པས་ཐ་མར་
དྲིན་ཆེ་ཚུལ་རྣམས་བསམས་པས་མིག་ནས་མཆི་མ་འཁྲུག་པ་དང་ལུས་
ཀྱི་བ་སྤུ་ལྡང་བ་སེམས་རྩད་ཡམ་ཡམ་བློང་བློང་བ་མ་བྱུང་གི་བར་དུ་
བསྒོམ། དེ་ནས་རིམ་གྱིས་ཕ་ནས་བཟུང་དགྲའི་བར་དང་རིགས་
དྲུག་གི་འགྲོ་བ་གཞན་རྣམས་ལ་ཚེ་སྔོན་མའི་བར་གྱུར་པ་གྲངས་ཀྱིས་
མི་ཆོད་པ་བྱས་པའི་གནས་སྐབས་སུ་ཚེ་འདིའི་མས་འདི་ལྟར་བྱས་པ་
ལྟ་བུ་དང་ཚུལ་མཚུངས་པའི་སྒོ་ནས་བསམ། དེ་ཡང་བཤད་མ་ཐག་
པ་ཐམས་ཅད་དུད་འགྲོ་སོགས་ལ་མི་ཚང་ཡང་མིར་གྱུར་དུས་ཀྱི་མ་མ་
བྱས་པ་མེད་པ་ལ་དགོངས་པར་སྣང། དྲིན་དྲན་པ་ལ་མྱོང་བ་སྐྱེས་
པའི་རྗེས་སུ་དྲིན་གཟོ་བ་ནི་སློབ་སྤྲིངས་ལས། ཉེ་དུ་འཁོར་བའི་རྒྱ་
མཚོའི་ཁོངས་སུ་ཆུད་གྱུར་པ། ། ཀློང་གི་ནང་དུ་ལྷུང་བ་ལྟ་བུར་སྣང་



126
ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
བཞིན་དུ། ། སྐྱེ་ཤི་འཕོས་པས་ངོ་མ་ཤེས་པ་དེ་བོར་ནས། །གལ་ཏེ་
གཅིག་ ཐར་བྱེད་ན་དེ་ལས་ཁྲེལ་བོར་མེད། །ཅེས་མར་གྱུར་སེམས་
ཅན་རྣམས་ཉོན་མོངས་པའི་གདོན་གྱིས་རྒྱུད་དཀྲུགས། བླང་དོར་
ལ་བལྟ་བའི་མིག་གཏི་མུག་གིས་ལྗོངས། ཟབ་མོ་དམ་པའི་ཆོས་ཀྱི་
འཁོར་བ་དང་བྲལ། ཐར་བའི་གྲོང་དུ་འཁྲིད་པའི་དགེ་བའི་བཤེས་
གཉེན་གྱི་དམིགས་བུས་བོར། མཐོ་རིས་དང་ཐར་བའི་ངལ་སྟེགས་
ལ་བརྡེག་འཆོས་ཏེ་འཁོར་བའི་གཡང་དུ་ལྷུང་། སྡུག་བསྔལ་གསུམ་
གྱི་བཙོན་རར་འཁྱམས་པ་འདི་དག་སྐྱེ་ཤི་འཕོས་པས་ངོ་མ་ཤེས་པ་མ་
གཏོགས་ཚེ་རབས་མང་བོར་རང་ལ་ཕན་བཏགས་པའི་དྲིན་ཅན་གྱི་ཕ་
མ་ཤ་སྟག་ཡིན་པས་མ་དེ་རྣམས་ཀྱིས་ཀྱང་བུ་བདག་ལ་མི་རེ་ན་སུ་ལ་
རེ། བུ་བདག་ལ་མ་དེ་རྣམས་སྐྱོང་བའི་ཁུར་མ་བབ་ན་གཞན་སུ་ལ་
བབ།་ དཔེར་ན་འདི་སྣང་གི་ཕ་མ་མཛའ་གྲོགས་ཤིག་བཙོན་རའམ་
འབྲོག་དགོན་པ་ཆོམ་རྐུན་དང་གཅན་གཟན་གྱི་འཇིགས་པ་ཡོད་པར་
ཆུད་པ་ལས་ཐར་བའི་ཐབས་ཤིག་རང་ལ་ཡོད་བཞིན་དུ་བློས་བོར་
ནས་བདེ་བར་བསྡད་ན་དེ་ལས་ངོ་ཚ་དང་ཁྲེལ་ཆུང་བ་མི་འོང་བ་ཀླུའི་
རྒྱལ་པོ་རྔ་སྒྲའི་ཚིགས་བཅད་ལས། རྒྱ་མཚོ་དང་ནི་རི་རབ་དང་། །
ས་རྣམས་བདག་གི་ཁུར་མིན་གྱི། །བྱས་པ་མི་གཟོ་གང་ཡིན་པ། །དེ་
ནི་བདག་གི་ཁུར་ཆེན་ཡིན། ། ཞེས་པ་ལྟར་ཡིན་པས་བདག་གི་དྲིན་
ཅན་གྱི་མ་རྣམས་སྐྱོབ་པའི་ནུས་པ་ཡོད་བཞིན་དུ་དོར་ནས་རང་་་་
གཅིག་པུ་ཞི་བ་དོན་དུ་གཉེར་བའི་དམན་པའི་ལམ་དུ་ཞུགས་ན་དམ་
-
--



127
ལམ་ཁྲིད་འཇམ་དཔལ་ཞལ་ལུང་བཞུགས་སོ། །
པ་རྣམས་ཐུགས་གཏིང་ནས་ཁྲེལ་བར་འདུག་པས་དེ་སྤངས་ཏེ་འགྲོ་བ་
ཀུན་ལ་ཕན་པ་བསྒྲུབ་པར་བྱ་སྙམ་དུ་བསམ། འོ་ན་ཕན་ཇི་ལྟ་བུའི་
ཚུལ་ གྱིས་ འདོགས་ ན་ བཀྲེས་ པ་ལ་ ཟས། སྐོམ་ པ་ ལ་ བཏུང་ བ།
ནད་ཀྱིས་མནར་བ་ལ་སྨན། ཕོངས་པ་ལ་ཟང་ཟིང་གི་ནོར་སོགས་
ཀྱང་གནས་སྐབས་སོ་སོའི་སྡུག་བསྔལ་སེལ་ཞིང་། རང་གི་ཚོགས་
གསོག་པའི་རྒྱུ་ཡིན་པས་མི་བྱ་བ་མ་ཡིན་མོད། སྲིད་པའི་སྟོབས་
འབྱོར་ལ་སྦྱར་བ་ཉིད་འགྲོ་བ་རྣམས་ལ་ཕན་བཏགས་པའི་གཙོ་བོར་
བཟུང་ཚེ། དེ་དག་གིས་ཚངས་པ་དང་འདོད་པའི་ལྷ་དགའ་རབ་
དབང་ཕྱུག་དང་འཁོར་ལོས་སྒྱུར་རྒྱལ་ཀྱང་ གྲངས་མེད་བྱས་པས་་་
བརྟན་པ་མ་ཐོབ་པར་དབུལ་ཕོངས་ཚ་གྲང་གི་སྡུག་བསྔལ་གྱི་གནས་
སྐབས་འདི་ལྟར་གྱུར་ན། བདག་གིས་ཀྱང་འདི་དག་ཟག་བཅས་ཀྱི་
བདེ་བ་ལ་གཙོ་བོར་སྦྱར་ན་སྟོབས་འབྱོར་ཇི་ཙམ་ཆེ་བ་ཙམ་གྱིས་བདེ་
བ་དེ་སྡུག་བསྔལ་དུ་འགྱུར་ཚབས་ཆེ་བ་རྨ་འབྲས་ལ་འགྱུར་བྱེད་ཀྱི་
རྫས་ཚ་བ་ལྟ་བུ་བཏབ་པ་ལྟར་སྡུག་བསྔལ་ཇེ་འཕེལ་དུ་འགྲོ་བ་དང་
འདྲ་བར་འདུག་པས་སེམས་ཅན་ཐམས་ཅད་ཐར་བ་དང་ཐམས་ཅད་
མཁྱེན་པའི་གོ་འཕང་གང་རུང་ལ་དགོད་པར་བྱ་སྙམ་པའི་ཡིད་འཁུལ་
ངེས་སུ་བསམ་མོ། །དེ་ལྟར་གཞན་དོན་དོན་གཉེར་གྱི་བློ་བསྐྱེད་པའི་
གཞི་བསྒྲུབས་པ་ཙམ་གྱིས་མི་ཆོག་པས་བློ་དངོས་སྐྱེ་བ་ལ་བྱམས་སྙིང་
རྗེ་ལྷག་བསམ་གསུམ་སྒོམ་དགོས་པའི་བྱམས་པ་དང་སྙིང་རྗེ་གཉིས་ལ་
བདེ་བ་ལ་སྦྱོར་འདོད་དང་སྡུག་བསྔལ་དང་འབྲལ་འདོད་ཀྱི་བློ་གང་



128 ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
མངོན་དུ་གྱུར་པ་དང་རྗེས་སུ་འབྲེལ་བ་ལས་རྒྱུ་འབྲས་ཀྱི་གོ་རིམ་ངེས་
ཅན་དུ་མེད་ཀྱང་། སྤྱིར་བཏང་ཕྱག་ལེན་དུ་བྱམས་པ་སྔོན་དུ་་་
མཛད་པས། རིན་ཆེན་ཕྲེང་བ་ལས། རྫིའུ་ཚོས་སུམ་བརྒྱའི་ཁ་
ཟས་དག། ཉིན་རེ་དུས་གསུམ་བྱིན་པས་ཀྱང་། །བྱམས་པ་ཡུད་
ཙམ་ཐང་གཅིག་གི ། བསོད་ནམས་དག་ལ་ཆར་མི་ཕོད། །ལྷ་མི་
བྱམས་པར་འགྱུར་བ་དང་། །དེ་དག་ཀྱང་ནི་སྲུང་བ་དང་། ། ཡིད་
བདེ་བ་དང་བདེ་མང་དང་། །དུག་དང་མཚོན་གྱིས་གནོད་མེད་་་་
དང༌། །འབད་པ་མེད་པར་དོན་འཐོབ་དང་། །ཚངས་པའི་འཇིག་
རྟེན་སྐྱེ་འགྱུར་ཏེ། །གལ་ཏེ་གྲོལ་བར་མ་གྱུར་ཀྱང་། །བྱམས་ཆོས་
ཡོན་ཏན་བརྒྱད་འཐོབ་བོ། །ཞེས་ཕན་ཡོན་མཐའ་ཡས་པའི་བྱམས་
པ་སྒོམ་པ་ནི་ཚེ་འདིའི་མ་ལ་ནད་དང་དབུལ་ཕོངས་ སོགས་ སྡུག་་་་
བསྔལ་མངོན་གྱུར་ཡོད་དམ་མེད་ནའང་འགྱུར་བའི་སྡུག་བསྔལ་དང་
ཁྱབ་པ་འདུ་བྱེད་ཀྱི་སྡུག་བསྔལ་ཙམ་ཡིན་པས་བདེ་བ་དང་མི་ལྡན་
ཚུལ་བསམས་ལ། བདེ་བ་དང་མི་ལྡན་པའི་མ་འདི་ཉིད་བདེ་བ་ལ་
དགོད་འདོད་ཀྱི་བློ་ཤུགས་དྲག་པོ་བསྐྱེད་ནས་ངག་ཏུ། བདེ་བས་
ཕོངས་ པའི་ མ་ རྒན་ འདི་ རྣམས་ བདེ་ བ་ དང༌ ཕྲད་ན་ ཅི་ མ་ རུང༌།
བདེ་བ་དང་ཕྲད་པར་གྱུར་ཅིག། ཅི་ནས་ཀྱང་བདེ་བ་དང་ཕྲད་
པར་བྱའོ། ། ཞེས་ལན་མང་བོ་བརྗོད་ཅིང་དེ་ལྟར་བསམ་མོ། །དེ་
བཞིན་དུ་དགྲ་གཉེན་སོགས་འགྲོ་བ་རིས་མེད་རྣམས་ལ་ཡང་སྔར་གྱི་
གོ་རིམ་ལྟར་སྒོམ་དགོས་པས། ངན་སོང་གསུམ་ལ་སྡུག་བསྔལ་་་



ལམ་ཁྲིད་འཇམ་དཔལ་ཞལ་ལུང་བཞུགས་སོ། ། 129
མངོན་གྱུར་དང་བདེ་འགྲོ་ལ་སྡུག་བསྔལ་གྱི་སྡུག་བསྔལ་ཡོད་མེད་ཅི་
རིགས་ཀྱང་སྐབས་དང་སྦྱར་རོ། ། འོན་ཀྱང་དགྲས་གནོད་པ་འདི་
ཞེས་བྱ་བ་བྱས་པས་ཕན་བཏགས་ཤན་འདྲ་སྙམ་ན་རང་གིས་སྐྱེ་བ་
སྔོན་མ་ཕར་གནོད་པ་བྱས་པའི་ལེ་ལན་ཚུར་ལ་འཁོར་བ་ཡིན་ནམ།
རྣམ་པ་གཅིག་ཏུ་ན་ཁོ་རང་ལ་རང་དབང་མེད་པར་ཉོན་མོངས་པ་
དེས་རྒྱུད་བསྐུལ་བར་འདུག ཚེ་འདིའི་མའམ་ཉེ་དུ་ལྟ་བུ་ཞིག་་
གདོན་གྱིས་སྨྱོས་ཏེ་བདག་ལ་མཚོན་ཆ་སོགས་རྡེག་ཏུ་བྱུང་ན་དེ་ལ་ཞེ་
སྡང་མི་སྐྱེ་བའི་ཁར་གདོན་དང་འབྲལ་བའི་ཐབས་ལ་བརྩོན་པ་བྱེད་
པ་བཞིན་ཚེ་སྔོན་མའི་མ་རྒན་འདི་སྣང་གི་འཁྲུལ་ངོར་དགྲར་བཏགས་
པ་འདི་ཡང་ཉོན་མོངས་པའི་གདོན་གྱིས་སྨྱོས་འདུག་པས་ཉོན་མོངས་
པའི་གདོན་འདི་དང་བྲལ་ཏེ་བདེ་བ་དང་ལྡན་ན་ཅི་མ་རུང་སྙམ་པ་
སོགས་སྔར་ལྟར་ཉམས་སུ་ལེན་པ་ནི་གནད་དམ་པ་ཡིན། འོ་ན་
གོང་དུ་དགྲ་རྣམས་ཀྱང་མར་བསྒོམས་ཟིན་པས་བྱམས་པ་སྐྱེ་དཀའ་བ་
ཞིག་མི་འོང་ངམ་སྙམ་དུ་དོགས་ན། ཤིན་ ཏུ་མ་བརྟགས་ པ་ སྟེ།
ཁྲེལ་ཆུང་གི་སྐྱེ་བོ་ལ་ལ་ཚེ་འདིའི་མི་ཡང་གསོད་པ་དང་དགྲར་བལྟས་
ཏེ་གནོད་པ་སྣ་ཚོགས་བྱེད་པ་མངོན་སུམ་དུ་གྲུབ་པས་སོ། །སེམས་
ཅན་རྣམས་ལ་བྱམས་པ་བསྒོམས་ནས། སྙིང་རྗེ་ནི་སྔར་ལྟར་ཚེ་
འདིའི་མ་སྡུག་བསྔལ་གསུམ་པོ་གང་རུང་གིས་མནར་བ་ལ་དམིགས་
ནས་ཀྱེ་མ་བདག་གི་ཚེ་འདིའི་མ་ལ་སྡུག་བསྔལ་གྱིས་དངོས་སུ་གནོད།
ཀུན་འབྱུང་གིས་བརྒྱུད་ནས་གནོད་པས་བདེ་བའི་གོ་སྐབས་ཅུང་ཟད་



130 ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
ཀྱང་མི་འདུག སྡུག་བསྔལ་འདི་ལས་ཐར་ན་ཅི་མ་རུང་བསམས་ཏེ་
ངག་ནས། སྡུག་བསྔལ་གྱིས་མནར་བའི་མ་རྒན་སེམས་ཅན་འདི་
ཐམས་ཅད་སྡུག་བསྔལ་དང་བྲལ་ན་ཅི་མ་རུང་སྡུག་བསྔལ་དང་བྲལ་
བར་གྱུར་ཅིག ཅི་ནས་ཀྱང་སྡུག་བསྔལ་དང་བྲལ་བར་བྱའོ། །ཞེས་
མང་དུ་བརྗོད་ཅིང་ཡིད་ལ་བསམ་པར་བྱའོ། །དེ་ཡང་དགྲ་གཉེན་
བར་མ་མཐའ་དག་ལ་ཁ་སྤོས་ཏེ་བསམ། འདི་དག་ཀྱང་སྐྱེས་བུ་
ཆུང་འབྲིང་གི་ཉམས་ལེན་ཉམས་འོག་ཏུ་ཆུད་ན་རང་ཉམས་ལ་་་་
དཔགས་ཏེ་སྒོམ་སླ་བར་ལམ་རིམ་ཆེན་མོ་ལས་གསུངས་སོ། །སེམས་
ཅན་བདེ་བ་དང་ལྡན་འདོད་དང་སྡུག་བསྔལ་དང་འབྲལ་འདོད་ཀྱི་བློ་
ཙམ་ཐེག་པ་དམན་པ་ལའང་ཡོད་པས། བཤད་མ་ཐག་པའི་བྱམས་
སྙིང་རྗེ་གཉིས་ལ་དེ་ཙམ་གྱིས་མི་ཆོག་པར་དེ་ལྟར་བྱའོ་སྙམ་པའི་ལྷག་
བསམ་རྣམ་དག་འདྲེན་ནུས་པའི་བྱམས་སྙིང་རྗེ་ཡིན་པས་དེ་གཉིས་
ཀྱིས་དྲངས་པའི་ལྷག་བསམ་རྣམ་དག་ནི་འགྲོ་བ་རྣམས་སྡུག་བསྔལ་
ལས་ཕྲལ་ཅིང་བདེ་བ་ལ་དགོད་བློ་ཙམ་མིན་པའི་ངེས་པར་བདག་
གིས་བྱ་སྙམ་པའི་དམ་བཅའི་ཚུལ་གྱིས། ཀྱེ་མ་ཡིད་དུ་འོང་བའི་
སེམས་ཅན་འདི་རྣམས་བདེ་བ་ལ་སྦྱོར་བ་དང་སྡུག་བསྔལ་ལས་ཐར་
བར་བྱེད་པའི་ཁུར་དེ་ཡང་བདག་གིས་འཁྱེར་རོ་སྙམ་པའི་བསམ་པ་
དང་བཅས་ཏེ་ངག་ཏུ། བདེ་བ་དང་མི་ལྡན་པའི་མ་རྒན་སེམས་
ཅན་འདི་རྣམས་བདེ་བ་དང་ལྡན་པ་ཞིག་བདག་གིས་བྱའོ། ། སྡུག་
བསྔལ་གྱིས་མནར་བའི་སེམས་ཅན་འདི་རྣམས་སྡུག་བསྔར་དང་བྲལ་



ལམ་ཁྲིད་འཇམ་དཔལ་ཞལ་ལུང་བཞུགས་སོ། ། 131
བ་ཞིག་བདག་གིས་བྱའོ། །ཞེས་ལན་གྲངས་མང་བོར་བརྗོད་ནས་ཡི་
དམ་བཅས་པའི་ལྷག་བསམ་རྣམ་དག་བསྐྱེད་པའི་མཐུས། སྐྱབས་
འགྲོའི་སྐབས་སུ་བཤད་པའི་སྐུ་གསུང་ཐུགས་དང་འཕྲིན་ལས་ཀྱི་ཡོན་
ཏན་དྲན་པའི་སྒོ་ནས། ཡོན་ཏན་ཁྱད་པར་ཅན་འདི་དང་ལྡན་པའི་
གོ་འཕང་འདི་ཐོབ་ན་སེམས་ཅན་རྣམས་ཀྱང་འདྲེན་ནུས་པར་འདུག་
སྙམ་སྟེ་སྨོན་པ་བྱང་ཆུབ་ཀྱི་མཆོག་ཏུ་སེམས་བསྐྱེད་པས་གྲངས་མེད་
གསུམ་གྱི་འགོ་རྩོམ་པའི་སེམས་བསྐྱེད་དང་མཚུངས་པ་ཡིན་ནོ། །འོ་
ན་དྲིན་གཟོའི་སྐབས་ཀྱང་འགྲོ་བ་རྣམས་མྱང་འདས་ལ་དགོད་པར་བྱ་
བསམ་པ་ཡོད་པས་ལྷག་བསམ་རྣམ་དག་ལ་ལྷག་པོ་མེད་དོ་སྙམ་ན།
དཔེར་ན་ དངོས་ པོ་ འདི་ བདག་ གིས་ ཉོ་ བར་ བྱ་ བསམ་ པ་ དང་།
འཚོང་ཐག་བཅད་པ་མི་འདྲ་བ་ལྟར་དྲིན་གཟོ་དང་ལྷག་བསམ་ལ་
ཡང་ཁྱད་པར་དེ་བཞིན་དུ་ཡོད་པས་སྤུ་རིས་ཕྱེད་དགོས། དེ་ལྟར་
རྒྱུ་འབྲས་མན་ངག་བདུན་གྱི་སྒོ་ནས་བློ་ལེགས་པར་སྦྱངས་ན་འཁྲིད་
ཚུལ་མ་གཏོགས་ཞི་བ་ལྷའི་ལུགས་ཀྱང་དོན་གྱིས་ཚང་བས་སོ་སོར་
དགོས་པའི་ངེས་པ་མེད་ནའང་ལམ་རིམ་ཆེ་ཆུང་དུ་ལུགས་གཉིས་ཀ་
གསུངས་པ་དང་། གདུལ་བྱ་བློ་སྣ་ཚོགས་པའི་དབང་གིས་ཕྱག་ལེན་
དུ་མཛད་པས་རྒྱལ་བའི་སྲས་པོ་ཞི་བ་ལྷའི་གཞུང་ལ་བརྟེན་ནས་་་་
བདག་གཞན་བརྗེ་བ་ནི་སྤྱོད་འཇུག་ལས། གང་ཞིག་བདག་དང་
གཞན་རྣམས་ནི། །མྱུར་དུ་བསྐྱབ་པར་འདོད་པ་དེས། །བདག་དང་
གཞན་དུ་བརྗེ་བྱ་བ། །གསང་བའི་དམ་པ་སྤྱད་པར་བྱ། །ཞེས་དང༌།



132
ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
འཇིག་རྟེན་བདེ་བ་ཇི་སྙེད་པ། ། དེ་ཀུན་གཞན་བདེ་འདོད་ལས་་་
བྱུང་། ། འཇིག་རྟེན་སྡུག་བསྔལ་ཇི་སྙེད་པ། །དེ་ཀུན་བདག་བདེ་
འདོད་ལས་བྱུང་། །མང་དུ་བཤད་ལྟ་ཅི་དགོས་ཏེ། བྱིས་པ་རང་གི་
དོན་བྱེད་དང་། །ཐུབ་པ་གཞན་གྱི་དོན་མཛད་པ། །འདི་གཉིས་ཀྱི་
ནི་ཁྱད་པར་ལྟོས། །བདག་བདེ་གཞན་གྱི་སྡུག་བསྔལ་དག། ཡང་
དག་བརྗེ་བར་མ་བྱས་ན། ། སངས་རྒྱས་ཉིད་དུ་མི་འགྲུབ་ཅིང་། །
འཁོར་བ་ན་ཡང་བདེ་བ་མེད། ཅེས་བདག་གཅེས་འཛིན་རྒུད་པ་
ཀུན་གྱི་གཞི་དང་། གཞན་གཅེས་འཛིན་ཕན་བདེ་ཀུན་གྱི་གཞི་ཡིན་
པས་ཉམས་སུ་ལེན་པ་གལ་ཆེ་ལ། ད་ལྟ་རང་ལ་སྣང་ཚུལ་ཕྲ་མོ་ཙམ་
མི་བཟོད་པའི་ངང་ཚུལ་འདི་ལ་དཔགས་ན་བདག་གཞན་བརྗེ་བ་ཙམ་
གྱི་བློ་མི་སྐྱེ་སྙམ་དུ་མི་སེམས་ཏེ། དཀའ་ལས་ཕྱིར་བཟློག་མི་བྱ་སྟེ། །
འདི་ལྟར་གོམས་པའི་མཐུ་ཡིས་ནི། །གང་གི་མིང་ཐོས་འཇིགས་པ་
ཡང་། །དེ་ཉིད་མེད་ན་མི་དགར་འགྱུར། ། །ཞེས་མི་མཛའ་བའི་
དགྲ་མཐོང་བ་ཙམ་གྱིས་འཇིགས་ཤིང་སྙིང་དུ་མི་སྡུག་པ་ཞིག སླར་
མཐུན་པར་བྱས་ན་སྔར་མི་དགའ་བའི་སེམས་དེ་ཕྱིས་ཤིན་ཏུ་ཡིད་དུ་
འོང་བ་ཞིག་ཏུ་འགྱུར་འགྲོ་བ་ལྟར་གོམས་པའི་དབང་གིས་བདག་
གཞན་ཡང་བརྗེ་བར་ནུས་པས་ཉམས་སུ་ལེན་པ་ལ། བདག་གཞན་
བརྗེ་ཞེས་པའི་དོན་དཔེར་ན་ལྷས་བྱིན་ལྟ་བུའི་ངོས་ནས་མཆོད་སྦྱིན་
ལ་ངའོ་སྙམ་དུ་སེམས་པ་མིན་གྱི། རང་ལྷས་བྱིན་ལ་གཅེས་འཛིན་
གྱི་བློ་དེའི་ཚབ་ཏུ་ གཞན་ མཆོད་སྦྱིན་ལ་གཅེས་པར་འཛིན་ཞིང་།



ལམ་ཁྲིད་འཇམ་དཔལ་ཞལ་ལུང་བཞུགས་སོ། ། 133
གཞན་མཆོད་སྦྱིན་ཡལ་བར་འདོར་བའི་ཚབ་ཏུ་རང་ལྷས་བྱིན་ཡལ་
བར་འདོར་བའི་བློ་སྐྱེད་པ་དེ་ལ་བདག་གཞན་བརྗེ་བར་མིང་གིས་
བཏགས་པ་ཡིན་པས། བདག་གཞན་བརྗེ་བའི་དམིགས་སྐོར་་་་་
དངོས་ལ་སྔར་ཕན་ཆད་བདག་གཅེས་པར་བཟུང་སྟེ་རང་དོན་་་་་
བསྒྲུབས་པས་སྡུག་བསྔལ་གྱི་རྒྱུ་ཁོ་ནར་སོང་སྙམ་ནས་གཞན་ལ་འཆར་
བའི་བློ་དེ་རང་ལ་བཀབ་ནས་སྦྱོང་། རང་ལ་གཅེས་པའི་བློ་དེ་འགྲོ་
བ་གཞན་ལ་སྤོས་ནས་སྦྱངས་པས་གོམས་པའི་དབང་གིས་ད་ལྟའི་ཡལ་
བར་འདོར་བ་དང་གཅེས་འཛིན་གྱི་བློ་གཉིས་གས་འཕོ་ཐུབ་པ་འོང་
གསུངས། དེ་ཡང་འཆར་སླ་བའི་ཆེད་དུ་བློ་སྦྱོང་དོན་བདུན་མ་ལས་
ཇི་ལྟར་བཤད་པ་བཞིན་རིན་ཆེན་འཕྲེང་བ་ལས། བདག་ལ་དེ་དག་
སྡིག་སྨིན་ཞིང་། །བདག་དགེ་མ་ལུས་དེར་སྨིན་ཤོག། ཅེས་པ་ལྟར་
གཏོང་ལེན་གཉིས་གཙོ་བོར་མཛད་པ་ཕྱག་ལེན་དུ་སྣང་བས་སྔར་ལྟར་
རང་གི་མདུན་དུ་གསལ་བཏབ་སྟེ་དེ་ལ་དམིགས་པའི་སྙིང་རྗེ་དྲག་པོ་
དང་བཅས་པའི་སྒོ་ནས། རང་གི་སྣ་བུག་གཡས་ནས་རླུང་སངས་
ཀྱིས་བུས་པ་དང་མཉམ་དུ་རང་རྒྱུད་ལ་ཡོད་པའི་ཟག་བཅས་ཀྱི་དགེ་
བ་དང་བདེ་བ་ཐམས་ཅད་རླུང་གི་རྟ་ལ་ཞོན་ཏེ་མདུན་གྱི་མ་དེའི་སྣ་
བུག་གཡོན་པ་ནས་ཞུགས་ལུས་སེམས་ཐམས་ཅད་ཁྱབ་པས་བདེ་བ་
ཁྱད་པར་ཅན་དང་ལྡན་པར་བསམ། ཡང་རང་གི་སྣ་བུག་གཡོན་པ་
ནས་རླུང་རྡུབ་པ་དང་མཉམ་དུ་མ་དེའི་སྡིག་སྒྲིབ་དང་སྡུག་བསྔལ་
ཐམས་ཅད་རླུང་གིས་དྲངས་ཏེ་སྙིང་གི་ནང་དུ་ནག་ཕུང་ངེ་བྱུང་བ་



134 ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
དང༌། མ་དེ་སྡུག་བསྔལ་ཐམས་ཅད་དང་བྲལ་བའི་བདེ་བ་དང་
ལྡན་པར་བྱས་སོང་སྙམ་པ་སྤེལ་མའི་ཚུལ་དུ་ཡང་ཡང་སྦྱང་། དེ་
ནས་ཚེ་འདིའི་ཕ་དང་ཉེ་དུ་བར་མ་དགྲ་བོ་སོགས་འགྲོ་བ་རིགས་དྲུག་
སོ་སོར་སྦྱང་། ད་ལྟ་རང་རེ་ལ་དེ་ཙམ་གྱི་བློ་ནུས་ཆེ་བ་མེད་ཀྱང་གོམས་
པའི་དབང་གིས་ཟས་གོས་གནས་མལ་ནས་བཟུང་མགོ་བོ་རྐང་ལག་
སོགས་གཏོང་བ་ལ་ཡང་འཇིགས་པ་མེད་པ་ཞིག་འོང་བ་ཡིན་གསུངས་
སོ། །
སྨྲས་པ། མཐའ་མེད་སྲིད་པའི་སྡུག་བསྔལ་རྒྱ་མཚོ་ཆེར། །སྙིང་
ནས་ཞེན་པ་ལོག་པའི་བརྩོན་འགྲུས་ཀྱིས། །བསླབ་གསུམ་རིན་ཆེན་
ཐེམ་སྐས་ལ་འཛེགས་ཏེ། ། རང་ཉིད་ཞི་བདེའི་ཁང་བར་འཇུག་པ་
རྣམས། །སྐྱེ་བར་ཕན་པ་བསྒྲུབས་པའི་མར་གྱུར་འགྲོ། འཁོར་བ་སྡུག་
བསྔལ་དྲག་པོའི་བཙོན་ར་རུ། །ཆུད་ནས་ཉམ་ཐག་ཆོ་ངེ་འདེབས་
མཐོང་བཞིན། །བོར་ནུས་ཁྱོད་ལས་ཁྲེལ་གཞུང་ཆུང་བ་སུ། །འགྲོ་
ཀུན་ཕ་མར་ཤེས་པའི་དྲིན་དྲན་པས། །བྱམས་དང་སྙིང་རྗེའི་རླུང་
ཤུགས་དྲག་པོ་ཡིས། །གཞན་ཕན་ཁུར་ཆེན་འཁྱེར་བའི་ལྷག་བསམ་
གྲུ། ཀུན་མཁྱེན་ནོར་བུའི་གླིང་དུ་ཐོགས་མེད་འགྲོ།སྙིང་ལ་ཚེར་ལྟར་
རྩུབ་པའི་དགྲ་བོ་ཡང་། །བདག་གཞན་མཉམ་དང་བརྗེ་བའི་སེམས་
བཟང་བོས། །གཉེན་བཤེས་མཛའ་གྲོགས་ཡིན་པར་རང་ངོ་་་་་་་
འཕྲོད། ། ཕྱོགས་འཛིན་འཁྲུལ་བའི་བློ་ཡི་གཞི་རྩ་ཆོད། །རང་ལ་་་་
གཅེས་པར་འཛིན་པའི་བློ་དོར་ནས། །གནོད་ལན་ཕན་པས་འཇལ་



ལམ་ཁྲིད་འཇམ་དཔལ་ཞལ་ལུང་བཞུགས་སོ། ། 135
བའི་ལྡེ་མིག་གིས། །དོན་གཉིས་ལྷུན་གྱིས་གྲུབ་པའི་ཕན་བདེའི་སྒོ། །
ཅིག་ཅར་འབྱེད་པའི་སྐལ་བཟང་འདི་རྨད་བྱུང་། །ཞེས་བྱ་བ་ནི་བར་
སྐབས་ཀྱི་ཚིགས་སུ་བཅད་པའོ། །
གཉིས་པ་སེམས་བསྐྱེད་ཆོ་གས་བཟུང་བ་ནི། སྔར་བཤད་
པའི་གཞན་དོན་གཉེར་དང་བྱང་ཆུབ་དོན་གཉེར་གཉིས་ཀྱི་བློ་ལེགས་
པར་སྦྱངས་པས་ཆོ་ག་ལ་མ་བལྟོས་པར་སེམས་བསྐྱེད་པའི་ངོ་བོ་ཙམ་
ཞིག་སྐྱེ་ཡང་།ཡང་དག་པའི་ལམ་དུ་ཚུད་པ་ལ་ཆོ་ག་ཕུན་སུམ་ཚོགས་པ་
གལ་ཆེ་བས་དེའི་ལག་ལེན་སྦྱོར་བ་སྐྱབས་འགྲོ་ཚོགས་བསག་སེམས་
སྤྱོད་པ། དངོས་གཞི་སྨོན་སེམས་ཆོ་གས་འཛིན་པ། མཇུག་ཚེ་
འདི་དང་སྐྱེ་བ་གཞན་དུ་སེམས་བསྐྱེད་མི་ཉམས་པའི་སླད་དུ་བསླབ་
པ་བརྗོད་པ་རྣམས་ལམ་ གྱི་རིམ་པ་ཆེ་ཆུང་ལས་ཤེས་དགོས་ཤིང་།
ཞིབ་ཆའི་ཕྱག་ལེན་མཐའ་དག་མཐོང་བ་བརྒྱུད་པ་ལ་རག་ལས་པས་
རང་བཟོ་དང་སླ་ཆོས་སུ་མ་སོང་བར་བྱའོ། །དེ་ཡང་བྱམས་པའི་རྣམ་
པར་ཐར་བའི་མདོ་ལས། རྒྱལ་སྲས་ཀྱི་སྤྱོད་པ་ལ་སློབ་མི་ནུས་ཀྱང་
སེམས་བསྐྱེད་པ་ཙམ་ལ་ཕན་ཡོན་ཆེན་པོ་འབྱུང་བར་གསུངས་མོད།
འོན་ཀྱང་རྣམ་འགྲེལ་ལས། བརྩེ་ལྡན་སྡུག་བསྔལ་གཞོམ་པའི་་་་་
ཕྱིར། །ཐབས་རྣམས་ལ་ནི་མངོན་སྦྱོར་མཛད། ། ཐབས་བྱུང་དེ་རྒྱུ་
ལྐོག་གྱུར་པ། །དེ་འཆད་པ་ནི་དཀའ་བ་ཡིན། །ཞེས་སྙིང་རྗེ་ཆེན་
པོས་དྲངས་པའི་ལྷག་བསམ་གྱི་སྒོ་ནས་སྨོན་སེམས་བསྐྱེད་པའི་དགོས་
པ་སེམས་ཅན་སྡུག་བསྔལ་དང་བྲལ་ན་སྙམ་པའི་སེམས་བཟང་བ་ཙམ་



136 ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
མ་ཡིན་པར་ཐབས་ལ་འཇུག་དགོས། དེ་ལ་རང་ཉིད་ཐོག་མར་
སངས་རྒྱས་ཀྱི་གོ་འཕང་འཐོབ་པའི་ཐབས་སུ་བྱང་ཆུབ་སེམས་དཔའི་
བསླབ་བྱ་རྣམས་ལ་སྒྲུབ་པ་སྙིང་བོར་བྱེད་དགོས་པས་སྤྱོད་འཇུག་ལས།
འགྲོ་བར་འདོད་དང་འགྲོ་བ་ཡི། །བྱེ་བྲག་ཇི་ལྟར་ཤེས་པ་ལྟར། །དེ་
བཞིན་མཁས་པས་འདི་གཉིས་ཀྱི། །བྱེ་བྲག་རིམ་བཞིན་ཤེས་པར་
བྱའོ། །ཞེས་ཡུལ་ཞིག་ཏུ་འགྲོ་བར་འདོད་པ་དང་འགྲོ་བ་ལ་བརྩོན་པ་
གཉིས་དཔེར་བཟུང་སྟེ་སྨོན་སེམས་དང་འཇུག་སེམས་ཀྱི་བྱེ་བྲག་་་་
གསུངས་པའི་དབང་དུ་བྱས་ནས་སྨོན་སེམས་ལ་ལེགས་པར་སྦྱངས་
པའི་མྱོང་བ་སྣ་ཟིན་རྒྱུད་ལ་སྐྱེས་པ་ན་བྱང་སྡོམ་གྱི་བསླབ་བྱ་རྣམས་
ཉན་ཏེ་ཕྱིན་དྲུག་སོགས་ལ་བསླབས་པའི་ཕན་ཡོན་མ་བསླབས་པའི་
ཉེས་དམིགས་རྩ་ལྟུང་དང་ཉེས་བྱས་སོགས་ལེགས་པར་ཤེས་ནས་བླང་
དོར་དེ་ལ་ སྤྲོ་བ་ ཤུགས་དྲག་པོ་བཅོས་མ་མ་ཡིན་པ་སྐྱེས་པ་དང་།
ཤིང་རྟ་ཆེན་པོ་གཉིས་ཀྱི་ལུགས་སྲོལ་གཅིག་ཏུ་འདྲེས་པའི་རྒྱལ་སྲས་
ཀྱི་སྡོམ་པ་ཆོ་གའི་སྒོ་ནས་ཕོག་སྟེ་རྩ་ལྟུང་དང་ཉེས་བྱས་སྲུང་ཚུལ་ཕྱིར་
བཅོས་དང་བཅས་པའི་ལག་ལེན་རྗེ་བདག་ཉིད་ཆེན་པོས་ཚུལ་ཁྲིམས་
ལེའུའི་རྣམ་བཤད་དུ་རྒྱས་པར་བཀའ་སྩལ་བ་ལམ་རིམ་ཆེ་ཆུང་དུ་
ཞལ་འཕངས་མཛད་ཅིང་གསེར་ཞུན་དུ་ཡང་བྱུང་མོད། དེང་སང་
ཕྱག་ལེན་དུ་འཇུག་སྡོམ་ལེན་པའི་སྐོར་འདི་བཞག་ནས་ཕྱིན་དྲུག་
སོགས་ཀྱི་ཉམས་འཁྲིད་མཛད་པ་ཡིན་ལ། ་ དེ་ལྟར་ན་གཞུང་ཆེན་མོ་
དག་ནས་སྨོན་འཇུག་དང་ཕྱིན་དྲུག་གི་གོ་རིམ་མཛད་པ་ལས་འགལ་



ལམ་ཁྲིད་འཇམ་དཔལ་ཞལ་ལུང་བཞུགས་སོ། ། 137 །
བའི་སྐྱོན་ཡོད་དམ་སྙམ་ན། གོ་རིམ་དེ་ལྟ་བུའི་ཚུལ་གྱིས་སྐྱེ་བ་ཡོད་
པ་ལ་དགོངས་ཀྱི། ཐམས་ཅད་ལ་དེ་ལྟར་མ་ངེས་པ་ལམ་དུ་མ་་
ཞུགས་པའི་གང་ཟག་གིས་འཇུག་སྡོམ་བླངས་ཏེ་དེའི་རྗེས་སུ་སྨོན་པ་
བྱང་ ཆུབ་ མཆོག་ ཏུ་ སེམས་ བསྐྱེད་ ནས་ ཚོགས་ ལམ་ཆུང་ངུ་ ཐོབ།
ཚོགས་ལམ་འབྲིང་དུ་སླེབ་པ་དང་སྨོན་སེམས་དེ་འཇུག་སེམས་སུ་
གནས་འགྱུར་བའི་ཚུལ་གྱིས་འཇུག་སེམས་སྐྱེས་པ་ཡོད། ཡང་་་་་
འཇུག་སྡོམ་ལེན་མ་མྱོང་བ་ཞིག་གིས་སྨོན་སེམས་བསྐྱེད་ནས་ཚོགས་
ལམ་ལ་ཞུགས། ཚོགས་ལམ་འབྲིང་དུ་སླེབ་པ་དང་འཇུག་པའི་
སེམས་བསྐྱེད། འབྲིང་གི་ཐ་མར་འཇུག་སྡོམ་བླངས་པའང་འོང་
བས་མཐའ་གཅིག་ཏུ་གོ་རིམ་གྱི་ངེས་པ་མེད་པ་དེའི་ཕྱིར་ན་བསླབ་
བཏུས་ལས། དེ་བས་ན་རང་གི་མཐུ་དང་འཚམ་པར་དགེ་བའི་རྩ་བ་
གཅིག་ཙམ་ཡང་ཡང་དག་པར་བླངས་ཏེ་བསྲུང་བར་བྱ། ཞེས་སྨོན་
སེམས་བསྐྱེད་ནས་རིང་བོ་མ་ལོན་པ་དེས་བསླབ་བྱ་མཐའ་དག་ལ་
སློབ་མི་ནུས་པས་ཐོག་མར་དགེ་བའི་རྩ་བ་གཅིག་ཙམ་འཛིན་པ་
སོགས་རང་བློ་དང་བསྟུན་ནས་རིམ་གྱིས་བློ་སྦྱངས་ཏེ་མཐར་སྤྱོད་པ་
མཐའ་དག་ལ་སློབ་ནུས་པར་གསུངས་པས་དེའི་དབང་དུ་བྱས་ཏེ་སྨོན་
སེམས་ཆོ་གས་བཟུང་བའི་རྗེས་སུ་ཕྱིན་དྲུག་ལ་འཁྲིད་པ་ཡིན་ནོ། །འོ་
ན་སྐབས་འདིར་ཞི་ལྷག་གི་བར་གྱི་དམིགས་པ་མཐའ་དག་རྫོགས་པར་
གཏོང་བས་ན། འཇུག་སྡོམ་མ་བླངས་པ་རང་ཚིག་དངོས་སུ་འགལ་
ལོ་སྙམ་ན། སྔར་རྒྱུ་འབྲས་མན་ངག་བདུན་སོགས་ཀྱི་སྒོ་ནས་་་་་



138 ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
དམིགས་རིམ་འཁྲིད་པ་མཐའ་དག་ཉམས་མྱོང་ཚད་མ་རྒྱུད་ལ་སྐྱེ་བའི་
གཞིར་གྱུར་པའི་མྱོང་བ་རྗེས་མཐུན་པ་ཙམ་ལས་མཚན་ཉིད་པ་མིན་
པས་འཆད་པར་འགྱུར་བའི་ཕྱིན་དྲུག་གི་སྐོར་ཡང་རྒྱལ་སྲས་ཀྱི་སྤྱོད་
པ་ལ་སློབ་པའི་ཉམས་མྱོང་ལ་བག་ཆགས་འཇོག་པའི་གཞི་རྟེན་ཙམ་
དུ་དགོངས་ནས་སྔོན་གྱི་བཤེས་གཉེན་རྣམས་ཀྱིས་སྐྱེས་བུ་གསུམ་གྱི་
ཉམས་འཁྲིད་རིང་བ་ལོ་དང་ཐུང་བ་ཟླ་བའི་བར་ཙམ་དུ་མཛད་པ་
ཡིན་གྱི། དེ་ལྟ་མིན་པར་ལྷག་བསམ་རྣམ་དག་འདྲེན་ནུས་ཀྱི་སྙིང་
རྗེ་ཆེན་པོ་མཚན་ཉིད་པ་རྒྱུད་ལ་སྐྱེས་སྐྱེས་ཀྱི་བར་དུ་བསྒོམས་པ་ལྟ་
བུས་མཚོན་ཏེ། བཤེས་གཉེན་བསྟེན་ཚུལ་ནས་བཟུང་ཞི་ལྷག་གི་
བར་གྱི་ཉམས་ལེན་མཐའ་དག་དེ་ལྟར་བྱས་པ་ཞིག་ལ་ཉམས་འཁྲིད་
དུ་ངོས་འཛིན་དགོས་ན། ཡུན་རིང་བོར་ཚེགས་ཆེན་པོས་སྒྲུབ་་་
དགོས་པ་དག་སྙིགས་དུས་ཀྱི་ཚེ་ཐུང་གཅིག་ལ་འབད་མེད་དུ་འགྲུབ་
པར་འགྱུར་བ་མི་སྲིད་དོ། །དེས་ན་གོང་དུ་རྒྱུ་འབྲས་མན་ངག་བདུན་
གྱི་མཐར་སེམས་བསྐྱེད་པ་དེ་ལ་གྲངས་མེད་གསུམ་གྱི་འགོ་རྩོམ་པའི་
བྱང་ཆུབ་ཏུ་ཐོག་མར་སེམས་བསྐྱེད་པ་ལ་དེ་ལྟ་བུ་དགོས་ཞེས་སེམས་
བསྐྱེད་མཚན་ཉིད་པའི་དབང་དུ་བྱས་ནས། ལམ་གྱི་གོ་རིམ་ལྟར་
འཁྲིད་དམིགས་སུ་ངོ་སྤྲད་པར་འཁྲུལ་ཏེ། དམིགས་སྐོར་དང་་་་
སེམས་བསྐྱེད་ཆོ་གས་བཟུང་བ་སོགས་ནས་རང་ཉིད་བྱང་སེམས་་་
ཚོགས་ལམ་པར་ཁས་བླངས་ཤིང་རློམ་ན་དེ་ལས་ཤིན་ཏུ་རྨོངས་པ་
མེད་པས་གོ་བར་བྱ་འཚལ། རྒྱུ་མཚན་དེ་དག་གི་ཕྱིར་ན་ལམ་དུ་མ་



139
ལམ་ཁྲིད་འཇམ་དཔལ་ཞལ་ལུང་བཞུགས་སོ། །
ཞུགས་པ་ནས་འཇུག་སྡོམ་ལ་རིངས་པར་བྱས་ཀྱང་ཉོན་མོངས་པ་མང་
ཞིང་གཉེན་པོ་ཆུང་བའི་དུས་འདིར་རྩ་ལྟུང་སོགས་སྲུང་མ་ནུས་ན་
སངས་རྒྱས་སྲས་དང་བཅས་པ་དང་ལྷ་དང་བཅས་པའི་འཇིག་རྟེན་
ཐམས་ཅད་བསླུས་པར་འགྱུར་བ་སོགས་ཉེས་དམིགས་མཐའ་ཀླས་པ་
བཤད་པས་དགག་བྱ་ཆེ་ཞིང་དགོས་པ་ཆུང་བ་ལ་དགོངས་ཏེ་དངོས་
བརྒྱུད་ཀྱི་བླ་མ་དམ་པ་རྣམས་ཀྱིས་གདུལ་བྱའི་བློ་དང་བསྟུན་ཏེ་་་་
མཛད་པ་ཡིན་ནོ། །
སྨྲས་པ། ཉམས་མྱོང་གོ་ཡུལ་ཤར་བའི་མྱུ་གུ་དག། དཀའ་
སྤྱད་རླན་གཤེར་དྲོད་ཀྱིས་ཉེར་སྨིན་པས། ། རྟོགས་པ་ཚད་མའི་
འབྲས་བུ་གཡུར་ཟ་བ། ། ཐེག་གསུམ་སྐྱེ་འཕགས་བགྲོད་པ་གཅིག་
པའི་ལམ། །རྐྱེན་ངན་ཐོག་ཏུ་བབ་པའི་མཚོན་རྣོན་པོས། ། འགྲོ་་་
རྣམས་ཕ་མར་ངེས་བློའི་སྲོག་བྲལ་ཡང་། །སྙིང་རྗེའི་བདུད་རྩིས་ལྷག་
བསམ་འཆི་བ་མེད། །བསྒྲུབས་ཟིན་རྒྱལ་སྲས་ནམ་མཁའི་པདྨོ་་་་
བཞིན། །ཐེག་ཆེན་ལམ་གྱི་བགྲོད་ཚུལ་མཁའ་ལྟར་ཡངས། །རྒྱ་བོད་
མཁས་པའི་གསུང་རབ་མཚོ་ལྟར་ཟབ། །དེང་དུས་སྐྱེ་བོའི་བློ་གྲོས་
མུན་ལྟར་གནག། མཁས་རློམ་ཕལ་གྱི་རྣམ་དཔྱོད་རྩྭ་ལྟར་ཕྲ། དེ་
ཕྱིར་བློ་དམན་རྣམས་ལ་དཀའ་བའི་མདུད། །ལེགས་བཤད་སོར་མོའི་
འཕྲུལ་གྱིས་རབ་འགྲོལ་བའི། །མགྲིན་པ་ལོངས་སྤྱོད་འཁོར་ལོའི་བང་
མཛོད་ནས། ། ཤེས་ལྡན་འདོད་འཇོའི་དངོས་པོ་འཛད་དུ་མེད། །
ཅེས་བྱ་བ་ནི་བར་སྐབས་ཀྱི་ཚིགས་སུ་བཅད་པའོ། །



140 ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
གཉིས་པ་སེམས་བསྐྱེད་ནས་སྤྱོད་པ་ལ་སློབ་པའི་ཚུལ་ལ་མདོ་
སྡེ་རྒྱན་ལས། ལོངས་སྤྱོད་དང་ལུས་ཕུན་སུམ་ཚོགས་པ་དང་། །
འཁོར་རྩོམ་ཕུན་སུམ་ཚོགས་པ་མངོན་མཐོ་དང་། ། རྟག་ཏུ་ཉོན་་་
མོངས་དབང་ཉིད་མི་འགྲོ་དང་། ། བྱ་བ་རྣམས་ལ་ཕྱིན་ཅི་མ་ལོག་
པའོ། ། ཞེས་རྒྱལ་བའི་སྲས་ཀྱི་སྤྱོད་པ་རླབས་པོ་ཆེ་རྫོགས་པ་ལ་ཚེ་
རབས་མང་བོ་བརྒྱུད་དགོས། དེ་ལ་ཡང་ཕྱོགས་རེ་ཙམ་མ་ཡིན་པའི་
ལོངས་སྤྱོད་ལུས་འཁོར་ལས་ཀྱི་མཐའ་གང་བརྩམས་འགྲུབ་པ་སོགས་
ཕུན་སུམ་ཚོགས་པ་ན་ཉོན་མོངས་མི་འཕེལ་བའི་འཇུག་ལྡོག་གི་གནད་
ཤེས་ན་ལམ་གྱི་ས་ཆོད་ཤིན་ཏུ་ཆེ་བ་འོང་བ་ནི་མངོན་མཐོ་ལ་བལྟོས་
པའིགྲངས་ངེས། རྟེན་དེ་ལ་བསྒྲུབ་པར་བྱ་བ་སྦྱིན་པ་ཚུལ་ཁྲིམས་
བཟོད་པ་གསུམ་གྱིས་གཞན་དོན་དང༌། ཤེས་རབ་བསམ་གཏན་
བརྩོན་འགྲུས་གསུམ་གྱིས་རང་དོན་ཏེ་དོན་གཉིས་སྒྲུབ་པ་ལ་བལྟོས་
པའི་གྲངས་ངེས། ཟང་ཟིང་གིས་ཕོངས་པ་སེལ་བ། གཞན་་་་་
གནོད་སྤངས་པས་འཚེ་བ་མེད་པ། གནོད་ལན་གནོད་པ་མི་འཇལ་
བ། གཞན་དོན་གྱི་དཀའ་སྤྱད་ལ་མི་སྐྱོ་བ། རྫུ་འཕྲུལ་སོགས་ཀྱིས་
གཞན་ཡིད་འདུན་པ། ལེགས་པར་བཤད་པས་ཐེ་ཚོམ་འགྲོལ་བ་སྟེ་
གཞན་དོན་རྫོགས་པར་སྒྲུབ་པ་ལ་བལྟོས་པའི་གྲངས་ངེས། ལོངས་
སྤྱོད་ལ་ཆགས་པ་མེད་པས་བསླབ་པ་ལ་གུས་པ། གཞན་སྐྱོན་ལ་
བརྟེན་པའི་སྡུག་བསྔལ་ལ་བཟོད་པས་དགེ་བ་ལ་ཡིད་སྤྲོ་བ། ཞི་
གནས་ཀྱིས་ལུས་སེམས་ལས་སུ་རུང་བས་ལྷག་མཐོང་གི་ཤེས་རབ་



ལམ་ཁྲིད་འཇམ་དཔལ་ཞལ་ལུང་བཞུགས་སོ། ། 141
འཕེལ་བ་སྟེ་ཐེག་ཆེན་ཐམས་ཅད་སྡུད་པ་ལ་བལྟོས་པའི་གྲངས་ངེས།
གཏོང་བ་ལ་གོམས་པ་ནི་ལོངས་སྤྱོད་ལ་མི་ཆགས་པའི་ཐབས། བག་
མེད་པ་ལས་སྲུང་བ་ནི་ཐོབ་འདོད་ཀྱི་གཡེང་བ་སྡོམ་པའི་ཐབས། སྡུག་
བསྔལ་དང་དུ་ལེན་པ་ནི་སེམས་ཅན་མི་གཏོང་བའི་ཐབས། སྐྱོ་ངལ་
མེད་པའི་བརྩོན་པ་ནི་དགེ་བ་འཕེལ་བའི་ཐབས། ལུས་སེམས་ཤིན་
ཏུ་སྦྱངས་པ་ནི་ཉོན་མོངས་པ་སེལ་བའི་ཐབས། ཕྲ་ཞིབ་ཀྱི་རྣམ་
པར་དཔྱད་པ་ནི་ཤེས་སྒྲིབ་སྦྱོང་བའི་ཐབས་ཏེ་ཐབས་ཀྱི་རྣམ་ པ་་་
ཐམས་ ཅད་ པའི་ དབང་ དུ་ མཛད་ པ་ ལ་ བལྟོས་ པའི་ གྲངས་ ངེས།
ཚུལ་ཁྲིམས་དང་དེའི་འཁོར་གྱི་ཚུལ་དུ་སྦྱིན་པ་དང་བཟོད་པ་ནི་ཚུལ་
ཁྲིམས་ཀྱི་བསླབ་པའི་ངོ་བོ། ་ཕར་ཕྱིན་ཐ་མ་གཉིས་ནི་བསླབ་པ་
གཞན་གཉིས་ཀྱི་ངོ་བོ། བརྩོན་འགྲུས་ནི་གསུམ་ག་ལ་དགོས་པས་
བསླབ་པ་གསུམ་ལ་བལྟོས་པའི་གྲངས་ངེས། ལོངས་སྤྱོད་ལ་མི་བལྟ་
བའི་སྦྱིན་པ་ཡོད་ན་མ་ཆགས་པའི་རྒྱུ་ལས་ཚུལ་ཁྲིམས་སྐྱེ། ཚུལ་
ཁྲིམས་ཡོད་ན་ཉེས་སྤྱོད་བསྡོམས་པའི་རྒྱུ་ལས་བཟོད་པ་སྐྱེ། བཟོད་པ་
ཡོད་ན་དཀའ་བ་ལ་མི་སྐྱོ་བའི་རྒྱུ་ལས་བརྩོན་འགྲུས་སྐྱེ། བརྩོན་
འགྲུས་ཡོད་ན་ཉིན་མཚན་དུ་འབད་པའི་རྒྱུ་ལས་བསམ་གཏན་སྐྱེ།
བསམ་གཏན་ཡོད་ན་ལུས་སེམས་ལས་སུ་རུང་བའི་རྒྱུ་ལས་ཤེས་རབ་
སྐྱེ་བས་ཕར་ཕྱིན་དྲུག་པོ་དེ་དག་ཀྱང་སྔ་མ་སྔ་མ་དམན་ཞིང་ཕྱི་མ་ཕྱི་
མ་མཆོག་ལ། རགས་པ་དང་ཕྲ་བའང་དེ་བཞིན་ཏེ། མདོ་སྡེ་རྒྱུན་
ལས། སྔ་མ་ལ་བརྟེན་ཕྱི་མ་སྐྱེ། །དམན་དང་མཆོག་ཏུ་གནས་ཕྱིར་



142 ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
དང༌། །རགས་པ་དང་ནི་ཕྲ་བའི་ཕྱིར། །དེ་དག་རིམ་པར་བསྟན་པ་
ཡིན། །ཞེས་གྲངས་ངེས་དེ་ལྟ་བུ་དང་ལྡན་པའི་ཐེག་པ་ཆེན་པོའི་ལམ་
རྒྱལ་སྲས་ཀྱི་སྤྱོད་པ་ལ་བསླབ་པ་ལ་རང་རྒྱུད་སྨིན་པར་བྱེད་པ་ཕར་
ཕྱིན་དྲུག་ལ་བསླབ་པ། གཞན་རྒྱུད་སྨིན་པར་བྱེད་པ་བསྡུ་བའི་
དངོས་པོ་བཞི་ལ་བསླབ་པ་ གཉིས། དང་བོ་ལ་སྦྱིན་པ། ཚུལ་
ཁྲིམས། བཟོད་པ། བརྩོན་འགྲུས། བསམ་གཏན། ཤེས་་
རབ་དང་དྲུག དང་བོ་ནི། རང་གི་ལུས་དང་ལོངས་སྤྱོད་ལ་མི་བལྟ་
བར་བྱང་ཆུབ་སེམས་དཔའི་མ་ཆགས་པ་དང་ལྷན་ཅིག་སྐྱེས་པའི་
སེམས་པ་གང་ཡིན་པ་དང་དེས་ཀུན་ནས་བསླང་སྟེ་སྦྱིན་བྱའི་དངོས་
པོ་ཡོངས་སུ་གཏོང་བའི་ལུས་ངག་གི་ལས་དེ་སྦྱིན་པའི་ངོ་བོ་ཡིན་ལ།
དེ་བཏང་བས་སྦྱིན་པའི་ཕར་ཕྱིན་ཇི་ལྟར་རྫོགས་པར་འགྱུར་ན་ལུས་
ངག་ལས་སེམས་གཙོ་ཆེ་ཞིང་དེ་ཡང་ལོངས་སྤྱོད་སོགས་ལ་སེར་སྣ་
བཅོམ་པ་ཙམ་གྱིས་མི་ཆོག་སྟེ་དེ་ཙམ་ནི་ཉན་རང་དགྲ་བཅོམ་ལ་ཡང་
ཡོད་པས་འདིར་ཕན་ཡོན་དང་ཉེས་དམིགས་བསམས་པའི་སྒོ་ནས་
སྙིང་ ཐག་ པ་ ནས་ གཏོང༌ སེམས་ དགོས་ པས་ སྐྱེས་ རབས་ ལས།
བདག་མེད་འཇིག་སླ་སྙིང་བོ་མེད་པའི་ལུས། ། སྡུག་བསྔལ་དྲིན་མེད་
རྟག་ཏུ་མི་གཙང་བའི། །ལུས་ཀྱིས་གཞན་ལ་ཕན་ཐོགས་འགྱུར་བ་
ལ། །དགའ་བར་མི་འགྱུར་དེ་ནི་མཁས་མ་ཡིན། །ཞེས་པ་ལྟར་ལགས།
འོ་ན་སྦྱིན་པ་བཏང་བས་འགྲོ་བ་རྣམས་ཀྱི་དབུལ་བ་བོར་བ་ལ་བརྟེན་
ནས་སྦྱིན་པའི་ཕར་ཕྱིན་རྫོགས་སམ་སྙམ་ན།སྤྱོད་འཇུག་ལས། གལ་



ལམ་ཁྲིད་འཇམ་དཔལ་ཞལ་ལུང་བཞུགས་སོ། །་
143
ཏེ་འགྲོ་བ་དབུལ་བོར་བ། །སྦྱིན་པའི་ཕ་རོལ་ཕྱིན་ཡིན་ན། །ད་དུང་
འགྲོ་བཀྲེན་ཡོད་ན་སྔོན། ། སྐྱོབ་པ་ཇི་ལྟར་ཕ་རོལ་ཕྱིན། །ཞེས་དེ་ལྟ་
ན་ད་དུང་སེམས་ཅན་ཕོངས་པ་དཔག་ཏུ་མེད་པ་ཡོད་པའི་ཕྱིར་སྔོན་
གྱི་སངས་རྒྱས་རྣམས་ཀྱིས་སྦྱིན་པའི་ཕར་ཕྱིན་མ་རྫོགས་པར་འགྱུར་
བར་གསུངས་པས་རང་གི་ལོངས་སྤྱོད་དང་དགེ་བ་ཐམས་ཅད་ལ་སེར་
སྣ་མེད་པར་སྙིང་ཐག་པ་ནས་བཏང་བའི་འབྲས་བུ་དང་བཅས་པ་
གཞན་ལ་གཏོང་བའི་བློ་གོམས་པ་ཡོངས་སུ་རྫོགས་པ་སྦྱིན་པའི་ཕར་
ཕྱིན་ཏེ། བདོག་པ་ཐམས་ཅད་འབྲས་བཅས་ཏེ། ། སྐྱེ་བོ་ཀུན་ལ་
བཏང་སེམས་ཀྱིས། །སྦྱིན་པའི་ཕ་རོལ་ཕྱིན་གསུངས་ཏེ། །དེ་ལྟས་དེ་
ནི་སེམས་ཉིད་དོ། །ཞེས་སོ། །དེ་ལྟ་བུའི་སྦྱིན་པའི་ཕར་ཕྱིན་ཉམས་
སུ་ལེན་པར་བྱེད་པ་ལ། དགེ་བའི་བཤེས་གཉེན་ཤ་ར་བས། ང་ནི་
ཁྱེད་ལ་གཏོང་བའི་ཕན་ཡོན་མི་བརྗོད་ཀྱི་འཛིན་པའི་ཉེས་དམིགས་
བརྗོད་པ་ཡིན། ཞེས་རབ་བྱུང་གི་བྱང་སེམས་རྣམས་ཀྱིས་ ཐོས་་་་
བསམ་སྒོམ་གསུམ་གྱི་བར་ཆད་དུ་འགྱུར་བཞིན་དུ་ཤ་ཐང་ཐང་གི་སྒོ་
ནས་འབད་པས་ཟང་ཟིང་གི་དངོས་པོ་ཙམ་རེ་སྦྱིན་པ་བྱ་མི་རིགས་
པས་ཆོས་ཀྱི་སྦྱིན་པ་ཉིད་གཙོ་བོར་བྱ་དགོས་ཤིང་། འབད་མེད་
ལྷུན་གྲུབ་ཏུ་རྙེད་པ་བྱུང་བ་རྣམས་ཆགས་པ་མེད་པར་གཏོང་དགོས་
ནའང་གཙོ་བོར་ཟང་ཟིང་གི་སྦྱིན་པ་ནི་ཁྱིམ་པའི་བྱང་སེམས་རྣམས་
ཀྱིས་བྱ་དགོས་པའི་ཕྱིར་རྟེན་གྱི་སྒོ་ནས་སྦྱིན་པ་གཏོང་ཚུལ་སྤྱིར་་་
བཏང་དམིགས་བསལ་ལེགས་པར་ཕྱེད་པར་བྱས་ཏེ་ཆོས་དང་མི་་་



144 ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
འཇིགས་ཟང་ཟིང་གི་སྦྱིན་པ་ལག་ཏུ་བསྟར་བ་ལ། སྦྱིན་པ་གསུམ་
པོ་དེ་བྱས་པ་ལ་འབྲས་བུ་མེད་དོ་སྙམ་པ་དང་ཆོས་ལོག་དང་གཅིག་གི་
ཆེད་དུ་འགྲོ་བ་གྲངས་མེད་པ་ཡལ་བར་དོར་ནས་དེ་སྐྱོབ་པ་དང་།
སྲོག་བཅད་པའི་ཤ་ཁྲག་གི་སྦྱིན་པ་ཆོས་སུ་འགྱུར་རོ་སྙམ་པ་སོགས་ལྟ་
ངན་མཆོག་ཏུ་འཛིན་པའི་བསམ་པ་དང་། སྦྱིན་ཡུལ་རྣམས་ལ་་
བརྙས་པ་དང་། གཞན་ལ་འགྲན་འདོད་དང་། ཆོས་ཀྱི་ཚིག་དོན་
བཟང་བ་འདི་ལྟ་བུ་དང་། སེམས་ཅན་འདི་ཙམ་གྱི་སྲོག་བསྐྱབས་
པ་དང༌། དངོས་པོ་ཁྱད་པར་ཅན་འདི་ཙམ་བདག་མིན་པ་གཞན་
གྱིས་བྱར་མེད་དོ་སྙམ་པའི་ཁེངས་སེམས་དང་། སྦྱིན་པ་གསུམ་པོ་
འདི་ལྟར་བྱས་ཞེས་སྙན་གྲགས་འོང་དུ་རེ་བ་དང་། སྦྱིན་པ་དེ་ཙམ་
བྱར་མི་ནུས་སྙམ་པའི་ཞུམ་པ་དང་། བྱས་པ་ལ་འགྱོད་པའི་སེམས་
དང་། གཉེན་རྣམས་ལ་སྦྱིན་པ་གསུམ་པོ་གང་འགྲུབ་བྱེད་ཅིང་དགྲ་
སོགས་ལ་མི་བྱེད་པའི་ཕྱོགས་རིས་ཅན་དང༌། ཆོས་བཤད་པ་དང་
སྲོག་བསྐྱབས་པ་སོགས་ལ་གཏང་རག་དང༌། ཕར་དངུལ་བྱིན་ན་
ཚུར་གསེར་འོང་དུ་རེ་བ་ལྟ་བུ་དང༌། ཕྱི་མ་རྣམ་སྨིན་གྱི་འབྲས་བུ་
རང་མཁས་པ་དང་འཇིགས་པ་མེད་པ་དང་ལོངས་སྤྱོད་ཕུན་སུམ་
ཚོགས་པ་འོང་རེ་བ་སོགས་ཀྱི་བསམ་པ་མཐའ་དག་སྤངས་ཏེ། ཕར་
ཕྱིན་བསྡུས་པ་ལས། སློང་བ་མངོན་དུ་འོང་བ་རྒྱལ་སྲས་དེས། །
རྫོགས་པའི་བྱང་ཆུབ་ཚོགས་ནི་སྤེལ་བའི་ཕྱིར། །དེས་གཞན་འདུ་
ཤེས་བདག་ལ་བཞག་བྱས་ཤིང་། །དགེ་བའི་བཤེས་གཉེན་འདུ་ཤེས་



ལམ་ཁྲིད་འཇམ་དཔལ་ཞལ་ལུང་བཞུགས་སོ། ། 145་
དེ་ལ་བསྐྱེད། །ཅེས་འདི་ལ་བརྟེན་ནས་སྦྱིན་པའི་ཕར་ཕྱིན་རྫོགས་
པར་བྱའོ་སྙམ་པ་དགོས་པ་ལ་དམིགས་པ་དང་། དང་བོ་ནས་་་་
བདག་གི་ཆོས་དང་གཞན་སྐྱོབ་པའི་ནུས་པ་དང་བདོག་པ་ཐམས་ཅད་
གཞན་ལ་བཏང་ཟིན་པ་ཡིན་པས་བཅོལ་བའི་རྫས་ལེན་པ་དང་་་་
མཚུངས་པ་ཡིན་སྙམ་དུ་དངོས་པོ་ལ་དམིགས་པ་དང་། འདི་རྣམས་
བདག་གི་སྦྱིན་པའི་ཕར་ཕྱིན་རྫོགས་པར་བྱེད་པའི་དགེ་བའི་བཤེས་
གཉེན་ཡིན་ནོ་སྙམ་པའི་ཞིང་ལ་དམིགས་པ་སྟེ་བསམ་པ་ཁྱད་པར་
གསུམ་ལྡན་གྱི་སྒོ་ནས་ཇི་ལྟར་གཏོང་ན། ཆོས་ཟབ་པ་སྦས་ནས་མི་
ཟབ་པ་སྟོན་པ་དང་། འཇིགས་པ་ཐམས་ཅད་སེལ་ནུས་བཞིན་དུ་
ཕྱོགས་རེ་ཙམ་སྐྱོབ་པ་དང༌། དངོས་པོ་ངན་པ་དང་གྲངས་ཉུང་བ་
དང་གཞན་གྱི་ལག་ནས་ཕྲོགས་ཏེ་སྟེར་བ་སོགས་ཁ་ན་མ་ཐོ་བའི་ཉེས་
པས་མ་གོས་ཤིང་། བཞིན་མདངས་གསལ་ཞིང་འཛུམ་པ། ངག་
སྙན་པར་སྨྲ་བ། གཞན་ལ་འཚེ་བ་མེད་ཅིང་རང་གི་དཀའ་སྤྱད་
ཁུར་དུ་བཟོད་པའི་སྒོ་ནས་སྦྱིན་བྱའི་ཡུལ་དགྲ་གཉེན་བར་མ་ཡོན་
ཏན་ཅན་སྐྱོན་ཅན་མཐོ་དམའ་མཉམ་གསུམ་སྐྱེད་པ་དང་སྡུག་པ་སྟེ་
བཅུར་བཤད་པའི་དགོས་པ་དགྲ་ལ་བྱམས་པ་ཡོན་ཏན་ཅན་ལ་དང་
བ་སོགས་སོ་སོར་ངོས་ཟིན་པའི་ཆེད་དེ་དོན་དྲིལ་ན་དེར་སེམས་ཅན་
ཐམས་ཅད་འདུས་པས་སྐབས་དང་བསྟུན་ནས་ཆོས་ཀྱི་སྦྱིན་པ་ནི་ཐེག་
པ་ཆེ་ཆུང་གི་དམ་པའི་ཆོས་གསུང་རབ་དགོངས་འགྲེལ་དང་བཅས་པ་
དང༌། སྒྲ་ཚད་བཟོ་གསོ་ལ་སོགས་པ་ཐུན་མོང་བའི་རིག་གནས་



146 ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
སོགས་ལྷག་བསམ་དག་པའི་སྒོ་ནས་རང་གིས་ཇི་ལྟར་ཤེས་པ་བཞིན་
སྟོན་ཅིང་བསླབ་པའི་གཞི་འཛིན་དུ་འཇུག་པ་སོགས་ཉན་པ་བོའི་བློ་
དང་སྦྱར་ནས་འདི་དག་རྣམས་ཀྱིས་ཐོས་བསམ་སྒོམ་གསུམ་བྱས་ནས་
རང་གཞན་གྱི་དོན་རྒྱ་ཆེན་པོ་འགྲུབ་པར་གྱུར་ཅིག་སྙམ་དུ་བསམ་
ཞིང་ངག་ཏུ་ཡང་བརྗོད་དགོས་ཏེ། ཆོས་བཤད་པའི་རྗེས་སུ་དགེ་བ་
བསྔོ་བ་མཚན་ཉིད་དང་ལྡན་པའི་བཤེས་གཉེན་རྣམས་ཀྱི་ཕྱག་ལེན་དུ་
སྣང་ངོ༌། །དེར་མ་ཟད་རང་ཉིད་ཆོས་འཆད་པ་བོའི་མིང་དུ་བཏགས་
པ་མིན་ཡང་གྲོགས་སྐྱེ་བོ་གཞན་དག་སྡིག་པ་མི་དགེ་བར་འཇུག་པར་
འདུག་ན་གླེང་མོའི་ཚུལ་གྱིས་བླང་དོར་བསྟན་ཏེ་དེ་ལས་བཟློག་ནས་
དགེ་བ་ལ་སྦྱོར་བ་སོགས་བསམ་པ་ཁྱད་པར་གསུམ་ལྡན་གྱི་སྒོ་ནས་
ཆོས་སྦྱིན་ལ་དངོས་སུ་འབད་ ཅིང་། དངོས་སུ་སྦྱིན་པར་བྱ་བའི་
ཡུལ་མ་རྙེད་ན་སྙིང་ཐག་པ་ནས་སེམས་ཅན་ཐམས་ཅད་ལ་དམ་པའི་
ཆོས་བསྟན་པར་མོས་ཤིང་ཆོས་ཀྱི་སྦྱིན་པ་དེའི་མཐུས་ཕན་པ་རྒྱ་ཆེན་
པོ་བྱུང་བར་བསམ་པ། དཔེར་ན་ཆོས་ཀྱི་སྒྲ་ཐོས་པས་དམྱལ་བ་བ་
རྣམས་གནས་ངན་ལེན་སྡུག་བསྔལ་ལས་ཐར་བར་མོས་པ་སོགས་ཀྱི་སྒོ་
ནས་སྨོན་ལམ་ཁྱད་པར་ཅན་གདབ། དེ་བཞིན་དུ་སེམས་ ཅན་་་་
རྣམས་ལ་རྒྱལ་པོའི་ཆད་པས་ནག་ཅན་ཁྲིམས་ལ་སྦྱོར་བ། གཅན་
གཟན་དང་དགྲ་ལ་སོགས་པས་ལུས་སྲོག་ལོངས་སྤྱོད་ལ་རྒོལ་བ། མེ་
དང་ཆུ་ལ་སོགས་པའི་འཇིགས་པ་རྣམས་ལས་དངོས་སུ་རང་སྟོབས་
ཀྱིས་ནུས་ན་བསྐྱབ། མི་ནུས་ན་དེ་ལས་ཐར་བའི་ཐབས་བསྟན།



ལམ་ཁྲིད་འཇམ་དཔལ་ཞལ་ལུང་བཞུགས་སོ། །
147 །
འཇིག་རྟེན་གྱི་ཁམས་གཞན་དུ་སྡུག་བསྔལ་འདི་དག་གིས་མནར་བ་
དཔག་ཏུ་མེད་པ་ཡོད་པས་དེ་དག་རྣམས་ལ་མི་འཇིགས་པའི་སྦྱིན་པ་
བཏང་བ་དང་དེའི་མཐུས་འཇིགས་པ་ལས་གྲོལ་བར་སྙིང་ཐག་པ་ནས་
བསམ། རང་བྱང་ཆུབ་ཏུ་སེམས་བསྐྱེད་པའི་མཐུ་ལྡན་དུ་གྱུར་པར་
མོས་བློས་སྤྲུལ་ཏེ་ཚ་བའི་དམྱལ་བར་ཆར་ཆེན་པོ་ཕབ་ནས་མེ་བསད་
པ་སོགས་དམིགས་པ་དང་སྨོན་ལམ་འདེབས། ཟང་ཟིང་གི་སྦྱིན་པ་
ཡང་བཟའ་བཏུང་གནས་མལ། ན་བའི་གསོས་སྨན། དར་ཟབ་རིན་
ཆེན། རྟ་གླང་བོ། ས་མཁར་ཡུལ་ཞིང་། མགོ་བོ་མིག་ཡན་ལག་
ཉིང་ལག་སོགས་ལུས་ལོངས་སྤྱོད་ཐམས་ཅད་བསམ་པོ་ཁྱད་པར་་་་
གསུམ་ལྡན་གྱི་སྒོ་ནས་སྦྱིན་ཞིང་། རང་ཉིད་བཀྲེས་ཤིང་ཕོངས་པས་
དེ་ལྟར་བྱར་མེད་ཚེ། དཔེར་ན་ཟས་གཡོས་སུ་བྱས་པ་དང་མ་བྱས་
པ་དཔག་ཏུ་མེད་པ་སྤྲུལ་ནས་ཡི་དྭགས་སོགས་བཀྲེས་པས་ཉེན་པའི་
འགྲོ་བ་རྣམས་ལ་བྱིན་པས་སྡུག་བསྔལ་དེ་ལས་ཐར་བར་བསམ་པ་
སོགས་ཡུལ་དང་རྫས་སྐབས་ཐོབ་སྦྱར་ཏེ་རྒྱ་ཆེན་པོར་སྤྲོ་བ་ནི་བྱང་
སེམས་ཤེས་རབ་ཅན་གྱི་སྦྱིན་པ་ཡིན་པས་བཤད་མ་ཐག་པའི་སྦྱིན་
པའི་ཉམས་ལེན་གསུམ་པོ་དེ་ཡང་འདི་ནས་བཟུང་སྟེ་ཆོས་ཚིགས་
བཅད་བཞི་བ་ཡན་ཆད་སྟོན་པ། ཚ་བས་གདུངས་པ་ལ་བསིལ་བའི་
གནས་ཁང་སྟོན་པ། ངན་སློང་ལ་ཟས་གོས་སྟེར་བ་སོགས་ནུས་པ་
རྣམས་དངོས་སུ་བྱ་དགོས་ཀྱི། ནུས་བཞིན་དུ་དམིགས་པས་བྱང་བ་
ནི་རང་མགོ་རང་གིས་གཡོགས་པར་གསུངས། དེ་ལྟར་སྔར་བཤད་



148 ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
པ་རྣམས་ངེས་པར་བྱས་ནས་སྦྱིན་པ་གཏོང་བའི་དངོས་པོ་ལ་ཡིད་
ཆགས་པའི་སེར་སྣ་དང་། བདག་ལ་ལོངས་སྤྱོད་མེད་པས་སྟེར་མི་
ནུས་སྙམ་པ་དང་། དངོས་པོ་ཡིད་དུ་འོང་བ་ལ་དམིགས་བསལ་གྱི་
ཆགས་སེམས་གང་འདུག་པ་དེ་ལེགས་པར་བརྟག ་ བདག་སྔར་ཡི་
དྭགས་དང་རྣམ་ཐོས་ཀྱི་བུ་སོགས་མཐོ་དམའ་བགྲང་གིས་མི་ལང་བར་
སྐྱེས་འདུག་ནའང་ད་ལྟའི་སྣང་ཚུལ་ནི་འདི་ལྟར་འདུག དངོས་པོ་
འདི་ལས་ལྷག་པ་ཡིད་བཞིན་ནོར་བུ་ཐོབ་ནས་དེ་དང་བྲལ་བ་བསམ་
གྱིས་མི་ཁྱབ་སྙམ་ཡང་ཡང་བསམས་ཏེ་མི་མཐུན་ཕྱོགས་མགོ་གནོན།
གཏོང་སེམས་མངོན་གྱུར་སྐྱེས་ཀྱང་ལན་དང་རྣམ་སྨིན་ལ་རེ་བའི་
བསམ་པ་ཤས་ཆེ་བ་འདུག་ན། སྔར་མཆོད་སྦྱིན་གྲངས་མེད་པ་ཞིག་
བྱས་ཏེ་བརྒྱ་བྱིན་དང་ཚངས་པ་སོགས་ཀྱི་གོ་འཕང་ཐོབ་ཀྱང་དོན་
མེད་དུ་སོང་འདུག་པས་ད་རེས་ཟས་ཁམ་གཅིག་སྦྱིན་པར་བཏང་བ་
ཡན་ཆད་བླ་ན་མེད་པའི་བྱང་ཆུབ་ཀྱི་རྒྱུར་བསྔོ་སྙམ་པའི་འདུན་པོ་དུ་
རེ་བ་དང་བཅས་ཐུན་དངོས་གཞི་ལ་ཡིད་ཀྱིས་སྤྲུལ་ཏེ་སྦྱིན་པ་གསུམ་
པོ་གཏོང་བའི་དམིགས་པ་ནན་ཏན་དང༌། ཐུན་མཚམས་སུ་དངོས་
སུ་གཏོང་བ་དང་ཡིད་གོམས་པ་ལ་འབད་པར་བྱ། དེས་ན་སྦྱིན་པ་
གསུམ་པོ་དེ་བྱ་ནུས་ཚད་ཉམས་སུ་བླང་བར་བྱའམ་སྙམ་ན། མཐའ་
གཅིག་ཏུ་མ་ངེས་ཏེ། སྤྱོད་འཇུག་ལས། སྙིང་རྗེའི་བསམ་པ་མ་དག་
པར། །ལུས་ནི་བཏང་བར་མི་བྱ་སྟེ། ། ཅི་ནས་འདི་དང་གཞན་དུ་
ཡང་། ། དོན་ཆེན་འགྲུབ་པའི་རྒྱུར་བཏང་ངོ༌། །ཞེས་སྙིང་རྗེ་ཆེན་



ལམ་ཁྲིད་འཇམ་དཔལ་ཞལ་ལུང་བཞུགས་སོ། ། 149
པོས་ལུས་ཀྱི་ཤ་གཅོད་པ་སོགས་ཀྱི་དཀའ་སྤྱད་བསྒྲིབས་ཏེ་ཡིད་མི་
འབྱུང་བ་མ་རྙེད་ཀྱི་བར་དང༌། དགོས་ པ་ཆུང་ངུའི་ཆེད་དང་།
བདུད་རིགས་ཀྱིས་མཐོ་འཚམས་པ་དང་སྨྱོན་པ་སོགས་ཀྱིས་སློང་བ་ལ་
ལུས་ཀྱི་སྦྱིན་པ་དུས་དང་དགོས་པ་དང་སྦྱིན་ཡུལ་གྱི་སྒོ་ནས་སྟེར་དུ་མི་
. རུང་ བ་ ནི་ལུས་ཀྱི་ དངོས་ པོ་ གཏོང་ མི་ གཏོང་ གི་ ཁྱད་ པར་ དང༌།
ཕྱིའི་དབང་དུ་བྱས་ན་བློ་ཤིན་ཏུ་དམན་པ་ལ་ཐེག་པ་ཆེན་པོའི་ཆོས་
སྟོན་པ་དང༌། རབ་ཏུ་བྱུང་བ་ལ་ཕྱི་དྲོའི་ཁ་ཟས་དུས་ཀྱི་སྒོ་ནས་སྟེར་
དུ་མི་རུང་། སྡོམ་བརྩོན་ལ་ཤ་ཆང་སྒོག་བཙོང་ལྷག་མ་མི་གཙང་
བས་སྦགས་པ། ཕ་རོལ་གྱིས་གནོད་པ་བྱེད་ངེས་པའི་སྲོག་ཆགས།
ནད་པ་ལ་མི་འཕྲོད་པའི་ཟས། ཚོད་བགམ་པ་དང་ནོར་གྱི་འདུ་
ཤེས་ཅན་ལ་གླེགས་བམ་ལྟ་བུ་ཡུལ་གྱི་སྒོ་ནས་སྟེར་དུ་མི་རུང་བ། མི་
འདོད་པས་སྡུག་བསྔལ་བཞིན་དུ་བྲན་སྟེར་བ་ལྟ་བུ་དངོས་པོའི་སྒོ་
ནས་སྦྱིན་དུ་མི་རུང་བ། མི་རུང་བ་ཞིག་རྒྱལ་པོའི་ཕྱག་སྦལ་ནས་
འཐོན་ན་འགྲོ་བ་གྲངས་མེད་པ་སྡུག་བསྔལ་ལ་སྦྱོར་བ་བཙོན་རའི་
འཇིགས་པ་ལས་སྐྱོབ་པའི་སྦྱིན་པ་དང༌། གནོད་སེམས་ཀྱིས་སློང་བ་
ལ་དུག་མཚོན་སོགས་སྦྱིན་པ་ནི་དགོས་པའི་སྒོ་ནས་སྦྱིན་དུ་མི་རུང་
བས་སྤྱིར་བཏང་དམིགས་བསལ་ལེགས་པར་ཕྱེད་པར་བྱས་ནས་་་
བདག་ཀྱང་མྱུར་དུ་འཆི་བའི་ཆོས་ཅན་ཡིན་པས། བཏང་བྱའི་་་
དངོས་པོ་འདི་རྣམས་ཀྱིས་ཀྱང་བདག་འདོར། བདག་གིས་ཀྱང་
འདི་རྣམས་འདོར་བས་གང་ལ་ཡང་སྙིང་བོ་མེད་སྙམ་དུ་སྙིང་ཐག་པ་



150 ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
ནས་གཏོང་སེམས་ལ་གོམས་པར་བྱ་བ་ལེགས་སོ། །
སྨྲས་པ། ཡིད་གཏོང་སེམས་དྲག་པོས་ལུས་ལོངས་སྤྱོད། །དྲིན་
འཁོར་ཐབས་མེད་པའི་འགྲོ་བ་ལ། ། དུས་ གྲངས་མེད་བྱིན་པས་་་་་
གཏན་བདེའི་ནོར། ། གཏེར་འཛད་མེད་བང་མཛོད་དེང་འདིར་
གྲུབ། །ལར་མི་བཟད་དབུལ་ཕོངས་སྡུག་བསྔལ་འདི། །རང་གཅིག་
པུའི་ཐོག་ཏུ་བབ་མིན་པའི། །མ་འགྲོ་བ་ཀུན་གྱི་སྣང་ཚུལ་ཏེ། །འདི་
བརྟགས་ན་བློ་ཡིས་བཟོད་ཐབས་མེད། །སྔར་དཀར་མིན་ལས་མང་
བསགས་པའི་མཐུས། །དུས་ད་ལྟའི་སྣང་ཚུལ་འདི་ལྟར་ན། །ད་སྦྱིན་
པའི་ཕར་ཕྱིན་རྫོགས་བྱས་ནས། །མཐའ་མི་མངོན་སེམས་ཅན་སྒྲོལ་
བར་སྨོན། །ཞེས་བྱ་བ་ནི་བར་སྐབས་ཀྱི་ཚིགས་སུ་བཅད་པའོ། །
གཉིས་པ་ཚུལ་ཁྲིམས་ཀྱི་ཕར་ཕྱིན་ནི་སྤྱོད་འཇུག་ལས། ཉ་ལ་
སོགས་པ་གང་ཞིག་ཏུ། །དེ་དག་གསོད་མི་འགྱུར་བར་བསྐྲད། །སྤོང་
བའི་སེམས་ནི་ཐོབ་པ་ལས། །ཚུལ་ཁྲིམས་ཕ་རོལ་ཕྱིན་པར་བཤད། །
ཅེས་གཞན་ལ་གནོད་པ་གཞི་དང་བཅས་པ་ལས་ཡིད་ཕྱིར་ལོག་པའི་
སྤོང་སེམས་ནི་ཚུལ་ཁྲིམས་ཡིན་ཞིང༌། སེམས་དེ་ལ་གོམས་པ་གོང་
ནས་གོང་དུ་ཡོངས་སུ་རྫོགས་པས་ཚུལ་ཁྲིམས་ཀྱི་ཕ་རོལ་ཏུ་ཕྱིན་པར་
འགྱུར་བ་ཡིན་པས་སེམས་ཅན་ཐམས་ཅད་གནོད་འཚེ་དང་བྲལ་མ་
བྲལ་ལ་བལྟོས་མི་དགོས་སོ། །དེ་ཡང་ཉེས་སྤྱོད་སྡོམ་པའི་ཚུལ་ཁྲིམས་
ལ་ལམ་སྒྲོན་དུ། སོ་སོར་ཐར་བ་རིགས་བདུན་གྱི། །རྟག་ཏུ་སྡོམ་
གཞན་ལྡན་པ་ལ། །བྱང་ཆུབ་སེམས་དཔའི་སྡོམ་པ་ཡི། །སྐལ་བ་ཡོད་



ལམ་ཁྲིད་འཇམ་དཔལ་ཞལ་ལུང་བཞུགས་སོ། ། 151
ཀྱི་གཞན་དུ་མིན། ། ཞེས་པའི་ཚིག་ལ་འཁྲུལ་ནས་སོ་སོར་ཐར་བའི་
ཚུལ་ཁྲིམས་དངོས་བསྟན་ལ་ཁས་བླངས་ཚེ་བྱང་སེམས་ཀྱི་བསླབ་པ་ལ་
སློབ་པའི་རྟེན་ཅན་དུ་གྱུར་པའི་ལྷ་ཡོད་པས། ལམ་སྒྲོན་འགྲེལ་བར།
ད་ནི་ཚུལ་ཁྲིམས་ཀྱི་སྡོམ་པའི་རྟེན་ཁྱད་པར་ཅན་བསྟན་པར་འདོད་
ནས་ཞེས་བཤད་པས་ཁྱད་པར་ཅན་མ་ཡིན་པའི་ཐུན་མོང་བ་ཞིག་
བཤད་པ་མི་རིགས་མོད། འོ་ན་གང་ལ་ངོས་འཛིན་སྙམ་ན་སོ་ཐར་
གྱི་སྡོམ་ལྡན་བྱང་སེམས་ཀྱི་བསླབ་པ་ལ་སློབ་པ་ཞིག་ཡིན་ན་སོ་ཐར་གྱི་
སྡོམ་པ་དངོས་དེ་དང་ཐུན་མོང་བའི་སྤོང་སྡོམ་ནི་སྐབས་འདིའི་སྡོམ་
པའི་ཚུལ་ཁྲིམས་ལ་ངོས་འཛིན་ལ། སོ་ཐར་གྱི་སྡོམ་ལྡན་མིན་ན་སོ་
ཐར་དང་ཐུན་མོང་བ་མི་དགེ་བཅུ་སྤོང་བའི་སྤོང་སྡོམ་དེ་ལ་ཉེས་སྤྱོད་
སྡོམ་པའི་ཚུལ་ཁྲིམས་སུ་ངོས་འཛིན་པའི་ཕྱིར་ན་ཕར་ཕྱིན་བསྡུས་པ་
ལས། མཐོ་རིས་ཐར་བའི་བདེ་ལམ་གྱུར་པ་སྟེ། །ལས་ལམ་བཅུ་བོ་
འདི་ལས་ཉམས་མི་བྱ། །འདི་ལ་གནས་པས་འགྲོ་ལ་ཕན་སེམས་་་
པའི། །བསམ་པའི་ཁྱད་པར་འབྲས་བུ་ཡོད་པར་འགྱུར། །ཞེས་རབ་
བྱུང་ཡིན་ན་མཁན་སློབ་ཀྱི་དྲུང་དུ་ཁས་བླངས་པའི་རྩ་བ་དང་ཡན་
ལག་གི་ཉེས་པས་གོས་མ་གོས་དང་། སོ་ཐར་གྱི་སྡོམ་པ་དང་མི་ལྡན་
ན་སྔར་སྐྱེས་བུ་ཆུང་ངུའི་སྐབས་སུ་བཤད་པའི་མི་དགེ་བ་བཅུའི་་་
དབང་དུ་སོང་མ་སོང་ཡང་ཡང་དྲན་ཤེས་ཀྱིས་བརྟག་ཅིང་། བཀའ་
གདམས་གོང་མ་རྣམས་ཀྱི་ཕྱག་ལེན་ལྟར་ཉིན་རེ་ཞིང་དགེ་སྡིག་གང་
བྱས་ལ་རྡེའུ་དཀར་ནག་བཏང་ནས། བརྩིས་པས་དཀར་བོ་མང་བ་



152 ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
ལ་སྤྲོ་བ་དང་ནག་པོ་མང་བ་ལ་འགྱོད་སེམས་དྲག་པོའི་སྒོ་ནས་ཐུན་
དངོས་གཞི་ལ་ཐོག་མར་རྡེའུ་ནག་པོའི་གྲངས་ཇི་ཙམ་བྱུང་གི་སྡིག་པ་
དྲན་ཤེས་ཀྱིས་ཟིན་པ་རྣམས་ལ་ཕྱིར་འཆོས་དང་བཤགས་སྡོམ་གཉེན་
པོ་སྟོབས་བཞི་ཚང་བའི་སྒོ་ནས་བྱ་བ་དང་། བདག་གི་ཚུལ་ཁྲིམས་
ཀྱི་ཕ་རོལ་ཏུ་ཕྱིན་པ་ཡོངས་སུ་རྫོགས་པར་གྱུར་ཅིག་སྙམ་དུ་བསམ་པ་
དང་ངག་ནས་ཀྱང་བརྗོད་ཅིང་། ཆགས་སེམས་ཀྱི་ཡུལ་ལ་ཆགས་པ་
དྲག་པོ་སྐྱེས་པ་ཁ་རྒྱལ་དུ་མ་བཏང་བར་ཁ་ན་མ་ཐོ་བའི་ཉེས་པ་དང་
མི་སྡུག་པ་དྲན་པའི་སྒོ་ནས་མགོ་གནོན་པ་སོགས་ཉོན་མོངས་གང་ཆེ་
བ་དེ་ལ་རྣམ་སྨིན་སོགས་བསམས་ནས་གཉེན་པོ་བསྟེན་ཏེ་བསྒོམས་
པས་ཚུལ་ཁྲིམས་དག་པ་ཞིག་འོང་། མི་དགེ་བ་བཅུ་སྤོང་བའི་ཚུལ་
དེ་སྐྱེས་བུ་གསུམ་གར་བྱུང་བ་ངོ་བོ་འདྲ་ཡང་བསམ་པའི་ཁྱད་པར་
གྱིས་དབྱེ་དགོས་སོ། །དགེ་བ་ཆོས་སྡུད་ཀྱི་ཚུལ་ཁྲིམས་ནི་བྱང་སེམས་
ཀྱི་ཚུལ་ཁྲིམས་དང་ལྡན་པས་ལུས་ངག་གི་དགེ་བ་བྱས་པ་རྣམས་ཡིན་
ལ། དེ་ཡང་བསླབ་པ་གསུམ་དང་ཞིང་ཁྱད་པར་ཅན་བླ་མ་སོགས་
ལ་རིམ་གྲོ་བྱེད་པ། དཀོན་མཆོག་གསུམ་ལ་བསྔགས་པ་བརྗོད་ཅིང་
གཞན་གྱི་དགེ་བ་ལ་ཡི་རང་བའི་ཚིག་སྨྲ་བ། ཚུར་གནོད་པ་ལ་སྔོན་
ལས་ སུ་ བལྟ་ བ། དགེ་ བ་ རྣམས་ བསྔོ་སྨོན་ གྱི་ རྒྱུས་ འདེབས་ པ།
དཀོན་མཆོག་ལ་མཆོད་པ་འབུལ་བ། བག་ཡོད་པས་དགེ་བ་རྒྱུན་མི་
གཅོད་པ། དབང་བོའི་སྒོ་ཉོན་མོངས་ པའི་ཕྱོགས་ལས་སྲུང་བ།
ཟས་ཀྱི་ཚོད་རིག་པ་ནམ་གྱི་ཆ་སྟོད་སྨད་ལ་རྣལ་འབྱོར་ལ་བརྩོན་པ།



ལམ་ཁྲིད་འཇམ་དཔལ་ཞལ་ལུང་བཞུགས་སོ། ། 15
དགེ་བའི་བཤེས་གཉེན་ནམ་མ་རྙེད་ན་རང་གིས་བཤེས་གཉེན་བྱས་ཏེ་
གཉེན་པོ་བསྟེན་པ། ཉེས་པ་རྣམས་ཡུལ་ཁྱད་པར་ཅན་ལ་བཤགས་
པ་རྣམས་ལས། ཏིང་ངེ་འཛིན་སྒོམ་པ་ལྟ་བུ་ཐུན་དངོས། དཀོན་
མཆོག་གི་མཆོད་པའི་ སྟ་གོན་སོགས་ཐུན་མཚམས། བག་ཡོད་་་་
བསྟེན་པ་དང་ཤེས་བཞིན་གྱི་བྱ་ར་སོགས་ནི་གཉིས་ཀ་ལ་དགོས་ཤིང་
བླ་མ་ལ་བསུ་བ་དང་སྟན་བསྟབ་པ་སོགས་ནི་དུས་ཀྱི་ངེས་པ་མེད་མོད།
ད་ལྟ་ཕྱག་ལེན་ལ་ཐུན་དངོས་གཞི་ལ་བཤད་མ་ཐག་པ་མཐའ་དག་
དཔྱད་ འཇོག་ སྐབས་ དང༌ སྦྱར་ ཏེ་ དམིགས་ པ་ སྐྱོང་ བ་ ལགས།
སེམས་ཅན་དོན་བྱེད་ཀྱི་ཚུལ་ཁྲིམས་ནི་བྱང་ཆུབ་སེམས་དཔའ་སེམས་
ཅན་ལ་ཕན་འདོགས་པ་སྟེ། དེ་ལ་ཡང་རྣམ་པ་བཅུ་གཅིག་ཏུ་་་
བཤད་པའི་ཁ་ན་མ་ཐོ་བ་མེད་པའི་སྒོ་ནས་ལོངས་སྤྱོད་རྐུན་པོས་མི་
འཁྱེར་བའི་ཐབས་བསྟན་པ་ནི་བྱ་བ་བྱེད་པའི་གྲོགས་ཀྱི་དོན་བྱེད་པ་
དང་ནད་པ་ལ་སྨན་དང་རྐང་བ་ཉམས་པ་ལ་གཞོན་པས་གནས་སུ་
སྐྱེལ་བ་ལྟ་བུ་ནི་སྡུག་བསྔལ་གྱི་གྲོགས་ཀྱི་དོན་བྱེད་པ། ཆོས་བསྟན་
ནས་ཉེས་སྤྱོད་ལས་ལྡོག་པའི་ཐབས་སྟོན་པ་ལྟ་བུ་ཐབས་ལ་རྨོངས་
པའི་དོན་བྱེད་པ། བསྙེན་བཀུར་སོགས་བྱེད་པ་ལྟ་བུ་ཕན་འདོགས་
པའི་དོན་བྱེད་པ། སེངྒེ་དང་སྟག་ལ་སོགས་པའི་གནོད་པ་ལས་སྐྱོབ་
པ་ལྟ་བུ་འཇིགས་པས་ཉེན་པའི་དོན་བྱེད་པ། ཕ་མ་དང་བྲལ་་་་༌
བའམ་ཆོམ་རྐུན་གྱིས་ནོར་འཕྲོགས་པ་སོགས་མྱ་ངན་གྱིས་ཟིན་པ་ལ་
མི་རྟག་པའི་གཏམ་གྱི་སྒོ་ནས་སེལ་བ་ལྟ་བུ་མྱ་ངན་གྱིས་གཟིར་བའི་



་མ
154 ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
དོན་བྱེད་པ། ཁ་ཟས་ཀྱིས་དབུལ་བ་ལ་ཡིད་དུ་འོང་བའི་ཟས་སྟེར་
བ་ལྟ་བུ་ཕོངས་པའི་དོན་བྱེད་པ། ཆོས་དང་མཐུན་པའི་གོས་སྟེར་
བ་དང་འདོད་ཆགས་ཅན་ལ་མི་སྡུག་པ་སྟོན་པ་སོགས་གནས་འཆའ་
བར་འདོད་པའི་དོན་བྱེད་པ། ཕ་རོལ་པོ་དགེ་བ་ལ་སྦྱོར་མི་ནུས་
པར་མཐོང་ན་མི་འདོད་པའི་ལུས་ངག་གི་སྤྱོད་ལམ་སྤངས་ཏེ་སེམས་
ལ་ཕན་པར་བྱ་བ་ནི་བློ་མཐུན་པར་འདོད་པའི་དོན་བྱེད་པ། ཚུལ་
ཁྲིམས་སོགས་ཀྱི་ཡོན་ཏན་ལ་གཟེངས་བསྟོད་པ་ནི་ཡང་དག་པར་
ཞུགས་པའི་དོན་བྱེད་པ། སྡིག་པ་བྱས་པ་ལ་ཆད་པ་གཅོད་པ་ལྟ་བུ་
ནི་ལོག་པར་ཞུགས་པའི་དོན་བྱེད་པ། དམྱལ་བ་སྤྲུལ་ནས་གཞན་
སྡིག་པ་ལས་ལྡོག་པ་ལྟ་བུ་དང་ཆོ་འཕྲུལ་ཡ་མ་ཟུང་བསྟན་ནས་གཞན་
འདུན་པར་བྱེད་པ་ལྟ་བུ་ནི་རྫུ་འཕྲུལ་གྱི་སྒོ་ནས་གདུལ་བྱའི་དོན་བྱེད་
པ་སྟེ་བཅུ་གཅིག་པོ་འདི་དག་ལ་དངོས་སུ་བྱ་ནུས་མི་ནུས་དང་དུས་ལ་
ངེས་མི་ངེས་སྣ་ཚོགས་ཀྱང་། ཐུན་དངོས་ལ་དཔྱད་སྒོམ་གྱི་ཚུལ་
གྱིས་ཉམས་སུ་ལེན་དགོས་པས་ཚིག་བཤད་ཙམ་དུ་མ་སོང་བ་གནད་
དུ་ཆེ། དེ་ཡང་ཕར་ཕྱིན་བསྡུས་པ་ལས། ཚུལ་ཁྲིམས་ཉམས་པས་
རང་དོན་མི་ནུས་ན། ། གཞན་དོན་ཚུལ་ལ་མཐུ་ཡོད་ག་ལས་འོང་།
དེ་ཕྱིར་གཞན་དོན་ལེགས་པར་བརྩོན་པ་ཡིས། །འདི་ལ་རིམ་གྲོ་གློད་
པར་རིགས་མ་ཡིན། །ཞེས་དོན་གཉིས་སྒྲུབ་པ་ལ་ཚུལ་ཁྲིམས་འདི་རྩ་
བ་ལྟ་བུར་གསུངས་པས། ་གཞན་གནོད་གཞི་བཅས་སྤོང་བའི་ཚུལ་
ཁྲིམས་ལ་གོམས་པ་གོང་ནས་གོང་དུ་འཕེལ་བའི་ཐབས་བྱ་འཚལ་



ལམ་ཁྲིད་འཇམ་དཔལ་ཞལ་ལུང་བཞུགས་སོ། །
155
ལོ། །
སྨྲས་པ། ཕུན་ཚོགས་དལ་འབྱོར་རྟེན་གྱི་སྐྱེད་ཚལ་དུ། །རྣམ་
གསུམ་ཚུལ་ཁྲིམས་ཡོངས་འདུ་ས་བརྟོལ་ལ། །མྱང་འདས་འབྲས་བུའི་
ཁུར་ཆེན་གྱི་དུད་པར། །ཕན་བདེའི་རོ་བརྒྱའི་སྙིང་བོ་ཅི་ཡང་འཛག།
གྲངས་མེད་བསྐལ་བར་བསགས་པའི་སྦྱིན་པ་ཡི། །ཕུང་བོ་གཅིག་ཏུ་
དཀར་བའི་ལོངས་སྤྱོད་ཀྱང་། ། ལྷ་མིའི་རྟེན་ལ་ཉམས་སུ་མྱོང་མི་
མྱོང་། །བྱེད་པོ་ཚུལ་ཁྲིམས་ཁོ་ནར་རག་ལས་ན། །ལན་གཅིག་ཐོབ་
པའི་རྟེན་བཟང་ཤིང་རྟ་འདི། །བག་མེད་ལྟུང་བའི་འདམ་དུ་ཉེར་
བྱིང་བ། །ཕྱིར་བཅོས་འཕྲུལ་གྱིས་བདེ་བའི་ཐང་ཡངས་པོར། །མི་
འདོན་དལ་བར་འདུག་རྣམས་གདོན་གྱིས་བརླམས། །ཞེས་བྱ་བ་ནི་
བར་སྐབས་ཀྱི་ཚིགས་སུ་བཅད་པའོ། ། །
གསུམ་པ་བཟོད་པའི་ཕར་ཕྱིན་ནི་སྤྱོད་འཇུག་ལས། སེམས་
ཅན་མི་སྲུན་ནམ་མཁའ་བཞིན། །དེ་དག་གཞོམ་གྱིས་ཡོངས་མི་ས་
ལང། ། ཁྲོ་བའི་སེམས་འདི་གཅིག་བཅོམ་ན། །དགྲ་དེ་ཐམས་ཅད་
ཆོམས་དང་འདྲ། །ས་སྟེང་འདི་དག་ཀོས་གཡོག་ཏུ། །དེ་སྙེད་ཀོ་བས་
ག་ལ་ལང༌། །ལྷམ་མཐིལ་ཙམ་གྱི་ཀོ་བས་ནི། །ས་སྟེང་ཐམས་ཅད་
གཡོགས་དང་འདྲ། །དེ་བཞིན་ཕྱི་རོལ་དངོས་པོ་ཡང་། །བདག་གིས་
ཕྱིར་བཟློག་མི་ལང་གི། བདག་གི་སེམས་འདི་ཕྱིར་བཟློག་བྱའི། །
གཞན་རྣམས་བཟློག་གོ་ཅི་ཞིག་དགོས། །ཞེས་རང་གིས་འགྲོ་བ་་་
རྣམས་ལ་ཁོང་ཁྲོ་བ་ལ་སོགས་པ་འགོག་པའི་སེམས་ཀྱི་གོམས་པ་་་



156 ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
ཡོངས་སུ་རྫོགས་པ་དེ་བཟོད་པའི་ཕར་ཕྱིན་རྫོགས་པ་ཡིན་གྱི་སྐྱེ་རྒུ་
མཐའ་དག་མི་སྲུན་པའི་བློ་དང་འབྲལ་མི་དགོས་པ་ཡིན་པས། ཞི་
བ་ལྷས། བསྐལ་བ་སྟོང་དུ་བསགས་པ་ཡི། །སྦྱིན་དང་བདེ་་་་་་
གཤེགས་མཆོད་ལ་སོགས། །ལེགས་སྤྱད་གང་ཡིན་དེ་ཀུན་ཀྱང་། །
ཁོང་ཁྲོ་གཅིག་གིས་འཇོམས་པར་བྱེད་། ། ཅེས་ཡུལ་དམ་པ་ལ་ཁོང་
ཁྲོ་བྱས་པས་དགེ་བའི་རྩ་བ་འཇོམས་པར་ཐམས་ཅད་ཡོད་སྨྲ་བའི་
གཞུང་ལས་ཀྱང་བྱུང་ཞིང་། དམིགས་བསལ་འཇུག་པར། གང་
ཕྱིར་རྒྱལ་སྲས་རྣམས་ལ་ཁྲོས་པ་ཡིས། །སྦྱིན་དང་ཁྲིམས་བྱུང་དགེ་བ་
བསྐལ་བ་བརྒྱུར། །བསགས་པ་སྐད་ཅིག་གིས་འཇོམས་དེ་ཡི་ཕྱིར། །
མི་བཟོད་ལས་གཞན་སྡིག་པ་ཡོད་མ་ཡིན། །ཞེས་བྱང་སེམས་སྟོབས་
ཆུང་བས་བྱང་སེམས་སྟོབས་ཆེ་བ་ལ་ཁྲོས་པས་དགེ་བ་བསྐལ་བརྒྱར་
བསགས་པ་འཇོམས་ནུས་ལ་བྱང་སེམས་མིན་པའི་སོ་སྐྱེས་བྱང་སེམས་
ལ་ཁྲོས་ན་བསྐལ་བ་སྟོང་གི་དགེ་བའི་འབྲས་བུ་མི་འབྱིན་པ་སོགས་
ཤིན་ཏུ་ལྕི་བར་གསུངས། རང་རེ་རྣམས་ཀྱིས་ཁོང་ཁྲོ་ནི་རྐྱེན་ཆུང་
ངུ་རེ་ལ་ཡང་འབད་མེད་དུ་གསོག ཡུལ་བྱང་སེམས་ནི་གང་ཟག་མེ་
དོང་ཐལ་བས་གཡོགས་པ་ལྟར་གང་ན་ཡོད་ཆ་མེད་པས་སྔར་བྱས་ཀྱི་
དགེ་བ་ནི་གཏན་བརླག་ལྟ་བུར་སོང་ཟིན་འདུག་པས་རྒུད་པ་ཀུན་གྱི་
རྩ་བར་ངེས་ཤིང་། ཞི་བ་ལྷས། གང་ཞིག་བསྒྲིམས་ཏེ་ཁྲོ་འཇོམས་
པ། །དེ་ནི་འདི་དང་གཞན་དུ་བདེ། །ཞེས་ཁྲོ་བ་སྤངས་ན་ཚེ་འདིར་
ལུས་སེམས་མི་མནར་བར་མ་ཟད། སྐྱེ་བ་མཐའ་དག་ཏུ་བདེ་བའི་



ལམ་ཁྲིད་འཇམ་དཔལ་ཞལ་ལུང་བཞུགས་སོ། ། 157 །
རྒྱུར་སྣང་བས་བཟོད་པའི་ཕ་རོལ་ཏུ་ཕྱིན་པ་ལ་བསླབ་སྙམ་པའི་ཡིད་
དུ་རེ་བ་དང་བཅས་ཏེ་ཐོག་མར་གནོད་བྱེད་ཀྱི་གནོད་པ་བྱེད་བཞིན་
པ་ཡིན་ན་དང་མིན་ན་སྔར་བྱས་པ་ཞིག་གསལ་བཏབ་ནས་ཞེ་སྡང་
དམར་ལམ་པ་སྐྱེས་བྱུང་བའི་ཚེ་དེའི་ངོ་བོ་ལ་བལྟས་ནས། སྤྱོད་
འཇུག་ལས། གང་ཚེ་ཉོན་མོངས་དབང་གྱུར་པས། ། བདག་སྡུག་
ཉིད་ཀྱང་གསོད་བྱེད་པ། །དེ་ཚེ་དེ་དག་གཞན་ལུས་ལ། །གསོད་མི་
བྱེད་པར་ཇི་ལྟར་འགྱུར། །ཞེས་དཔེར་ན་ལ་ལ་གཞན་ལ་མི་དགའ་
བའི་ཉོན་མོངས་དྲག་པོ་སྐྱེས་པ་ན་རང་ལྕེབ་པ་དང་མཚོན་འདེབས་
པ་གཡང་ལ་མཆོང་བ་སོགས་རང་སྲོག་རང་གིས་གཅོད་པ་མངོན་སུམ་
གྱིས་གྲུབ་པས་བདག་གཅེས་འཛིན་གྱིས་རང་ལ་རང་གིས་གནོད་པ་བྱ་
མི་ནུས་བཞིན་དུ་ཉོན་མོངས་པའི་གཞན་དབང་གིས་དེ་ལྟར་བྱེད་པ་
ལ་ཁྲོ་བའི་གོ་སྐབས་མེད་ན། འགྲོ་བ་གཞན་ཉོན་མོངས་པའི་ཤུགས་
དྲག་པོས་རང་དབང་དང་བྲལ་ཏེ་གནོད་པ་བྱེད་པ་ལ་ཅིའི་ཕྱིར་ཁྲོ་
སྙམ་དུ་བསམ། འོ་ན་གནོད་བྱེད་དེར་རང་དབང་ཡོད་པས་ཁོ་རང་
གི་གཉེན་སོགས་ལ་གནོད་པ་མི་བྱེད་དོ་སྙམ་ན། གཉེན་ལ་ཕན་
འདོགས་པ་དེ་ག་འདོད་ཆགས་ཀྱི་གཞན་དབང་དུ་སོང་བར་འདུག
སེམས་ཅན་རྣམས་ལ་རང་དབང་དང་ལྡན་ན་ཐམས་ཅད་སྡུག་བསྔལ་
མི་འདོད་པས་སྡུག་བསྔལ་གྱིས་མནར་བའི་སེམས་ཅན་མེད་པར་ཐག་
ཆོད་སྙམ་དུ་བསྒོམས་པས་རྒྱལ་པོ་ལྟ་བུས་དབང་མེད་དུ་གནོད་པ་
བྱེད་པར་བཏང་བའི་མི་དེ་ལ་འཆར་བའི་སྣང་བ་ལྟ་བུ་ཞིག་འོང་་་



158 ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
གསུངས། གཞན་ཡང་འགྲོ་བ་ཁོ་རང་གི་རང་བཞིན་ལ་གནོད་པ་དེ་
གྲུབ་ན་མེ་ཚ་ཞིང་སྲེག་པ་དང་འདྲ་ལ། གལ་ཏེ་གློ་བུར་དུ་བྱུང་བ་
ཞིག་ཡིན་ན་ཉི་མ་སྤྲིན་གྱིས་བསྒྲིབས་པར་ནམ་མཁའ་ལ་ཁྲོ་མི་རིགས་
པ་ལྟ་བུ། དེ་བཞིན་དུ་དངོས་སུ་ནད་བསྐྱེད་པ་ནི་དབྱུག་པ་ལྟ་བུའི་
མཚོན་དང། བརྒྱུད་ནས་ཞེ་སྡང་གིས་རྦད་པས་གང་ཟག་དེས་བྱས་
པ་ཅི་ཞིག་ཡོད། གནོད་པ་བྱེད་པའི་རྩ་བའི་རྒྱུ་ལ་ཁྲོ་ན། རང་
གིས་སྔོན་ཆད་གཞན་ལ་གནོད་པ་འདི་ལྟ་བུ་བྱས་པ་ལས་བྱུང་བའི་
ཚུལ་སྤྱོད་འཇུག་ལས། བདག་གིས་སྔོན་ཆད་སེམས་ཅན་ལ། །འདི་
འདྲ་བ་ཡི་གནོད་པ་བྱས། །དེ་བས་སེམས་ཅན་འཚེ་བྱེད་པ། །བདག་
ལ་གནོད་པ་འདི་འབྱུང་རིགས། །ཞེས་སོ། །དེར་མ་ཟད་བདག་ལ་
གནོད་བྱེད་འདིས་ངན་སྨྲས་དང་རྨ་ཕྱུང་བ་སོགས་གནོད་པ་ཕྲ་མོ་
ཡང་མི་བཟོད་པ་འདི་ལྟར་ན། ད་ལྟ་ངན་འགྲོའི་རྒྱུ་མང་ད་་་་་
བསྒྲུབས་པས་དམྱལ་བར་སྐྱེས་ན་སྡུག་བསྔལ་ཇི་ལྟར་བཟོད་སྙམ་དུ་
རང་ལ་ཞེ་ཁྲེལ་ཡང་ཡང་འདེབས། གཞན་ཡང་ཆུ་ཐོག་ ཏུ་ཆར་
བབས་ ན་ གཉིས་ ཀ་ རླན་ གཤེར་ ཡིན་ པ་ ལས་ མ་ འདས་ པ་ ལྟར།
བདག་ལུས་དང་མཚོན་ཆ་གཉིས་ཀ་སྡུག་བསྔལ་གྱི་རྒྱུ་ཡིན་པས་ཟུག་
རྔུ་བསྐྱེད་པ་ལས་འོས་ཅི་ཡོད། རང་དོན་སྒྲུབ་པའི་ཉན་ཐོས་ཀྱང་
ཁྲོ་བར་མི་བྱེད་ན་བདག་སེམས་ཅན་ཐམས་ཅན་ཕ་མར་ཤེས་ཏེ་་
གཞན་ཕན་སྒྲུབ་པར་སེམས་བསྐྱེད་ནས་འདི་ལྟར་བྱ་ག་ལ་རིགས་སྙམ་
དུ་བསྒོམས་པས་ལུས་སེམས་བདེ་འབོལ་གྱིས་འགྲོ་བ་ཡིན་གསུངས།



ལམ་ཁྲིད་འཇམ་དཔལ་ཞལ་ལུང་བཞུགས་སོ། ། 159
ད་དུང་གཞན་གྱིས་བསྟོད་པ་བྱས་པ་ལ་དགའ་བར་འདུག་ན་སྨད་པ་
ལ་མི་དགའ་བ་ཤུགས་ཀྱིས་འོང་བས། སྤྱོད་འཇུག་ལས། བསྟོད་
དང་གྲགས་པའི་རིམ་གྲོ་ནི། །བསོད་ནམས་མི་འགྱུར་ཚེར་མི་འགྱུར།
བདག་སྟོབས་མི་འགྱུར་ནད་མེད་མིན། ། ལུས་བདེ་བར་ཡང་་་་
འགྱུར་རོ། །ཞེས་བསྟོད་པ་དང་སྙན་གྲགས་ཀྱིས་ཕྱི་མར་མ་ཟད་་་་
འདིའི་བདེ་བ་ཡང་འཕེལ་བར་མི་བྱེད་པའི་སྟེང་དུ་རང་ཉིད་དོན་
མེད་ཀྱི་གཡེང་བར་འཇུག་པ་དང་། གཞན་གྱིས་ཕྲག་དོག་བྱེད་པའི་
ཉེས་པ་དུ་མ་བསྐྱེད་ལ། སྙན་གྲགས་ཉམས་པའི་རྒྱུར་སོང་ནས་དེས་
གནས་སྐབས་གཞན་རྐྱེན་གྱི་འཚེ་བ་དང་མཐར་ཐུག་གཡེང་བ་མེད་
པས་བྱང་ཆུབ་བསྒྲུབས་ཏེ་བདེ་བ་མང་བོ་ཞིག་འཕེལ་བར་འདུག་པ་
དེ་ སངས་རྒྱས་ཀྱི་བྱིན་རླབས་ཡིན་སྙམ་དུ་དགའ་བ་སྒོམ་ པ་དང་།
མཚོན་ལྟ་བུ་ཕོག་ན་སེམས་ལ་མ་གནོད་ཀྱང་ལུས་ལ་ཅུང་ཟད་གནོད་
མོད་ངན་སྨྲས་སོགས་ཀྱིས་ལུས་སེམས་གང་ལ་ཡང་མི་གནོད་པའི་ཚུལ་
བསམ། དེ་ལྟར་བསྒོམས་པས་ཀྱང་རང་ལ་བསྟོད་སྨད་བྱས་པ་མགོ་
སྙོམས་པ་བྱུང་ནའང་། ད་དུང་དགྲ་ལ་ཕུན་སུམ་ཚོགས་པ་འདུག་
པ་ མི་ བཟོད་ པའི་བློ་ ཐོལ་ གྱིས་ ཤར་ བྱུང་ན། སྤྱོད་འཇུག་ལས།
གལ་ཏེ་དགྲ་ཞིག་མི་དགའ་ནའང་། ། དེ་ལ་ཁྱོད་དགར་ཅི་ཞིག་་་་་
ཡོད། །ཁྱེད་ཀྱི་ཡིད་སྨོན་ཙམ་གྱིས་ནི། ། དེ་ལ་གནོད་པའི་རྒྱུར་མི་
འགྱུར། །ཁྱོད་ཀྱི་འདོད་པས་སྡུག་བསྔལ་དེ། ། གྲུབ་ནའང་ཁྱད་
དགར་ཅི་ཞིག་ཡོད། །གལ་ཏེ་འཚེངས་པར་འགྱུར་ཞེ་ན། །དེ་ལས་



160 ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
ཕུང་བའང་གཞན་ཅི་ཡོད། །ཉོན་མོངས་ ཉ་ བས་བཏབ་ པ་ ཡི། །
མཆིལ་བ་འདི་ནི་མི་བཟད་གཟེ། ། དེས་བཟུང་སེམས་དམྱལ་བུམ་
པར་ནི། །དམྱལ་བའི་སྲུང་མས་བདག་འཚེད་ངེས། ། ཞེས་སེམས་
ཅན་ཁོ་རང་གིས་རྙེད་པའི་བདེ་བ་ལ་ཁྲོ་བའི་དོན་མེད་ལ་ཁྲོས་ཀྱང་
གནོད་པར་ཅི་ལ་འགྱུར། །གལ་ཏེ་གནོད་དུ་ཟིན་ཀྱང་རང་གཞན་
གཉིས་ཀ་དམྱལ་བར་སྲེག་པའི་ལས་ཡིན་པ་འདུག་སྙམ་དུ་སྡོམ་སེམས་
དྲག་པོ་བྱ། དེ་ལྟར་གནོད་པ་བྱེད་པ་བོ་རྣམས་ལ་དམིགས་པའི་
ཁོང་ཁྲོའི་གཉེན་པོ་བསྟེན་པར་ནུས་ནའང་རང་སྡུག་བསྔལ་ཐོག་ཏུ་
བབས་པ་འདི་མི་བཟོད་པར་འདུག་སྙམ་ན། སྡུག་བསྔལ་དེ་ལ་
བཅོས་ སུ་ མེད་ ན་ མི་ དགའ་ བ་ བྱས་ པས་ དགོས་ ནུས་ མེད་ ཅིང་།
བཅོས་སུ་ཡོད་ན་བཅོས་པས་ཆོག་པས་མི་དགའ་བྱ་ཡང་མི་དགོས་ལ།
ད་ལྟ་མི་འདོད་པའི་སྡུག་བསྔལ་འབབ་པ་འདི་ཚེ་སྔོན་མ་མི་དགེ་བ་
བྱས་པའི་འབྲས་བུ་ཡིན་པས་ཚེ་འདིར་སྡུག་བསྔལ་གྱི་ཚོར་བ་འདི་ལྟ་
བུ་ཞིག་མ་མྱོང་ན་བླང་དོར་མི་འགྲུབ་པར་འཁོར་བའི་འཁོར་ལོ་་་
འཁོར་བ་ཁོ་ནར་ཟད། ད་རེས་སྡུག་བསྔལ་འདིས་རྐྱེན་བྱས་ནས་
འཁོར་བ་ལས་ཡིད་འབྱུང་སྟེ་ཐར་བ་མྱ་ངན་ལས་འདས་པ་སྒྲུབ་པའི་
རྩ་བ་བྱས་པས་བཀའ་དྲིན་ཆེ། གཏར་སྲེག་སོགས་དཔྱད་རྩུབ་མོའི་
སྡུག་བསྔལ་བསྟེན་པས་ནད་ཀྱི་གདུང་བ་ཞི་བ་ལྟར་ཕྱི་མ་མནར་མེད་
དུ་སྐྱེ་དགོས་པའི་སྡུག་བསྔལ་གྱི་ཚབ་ལ་ཚེ་འདིར་ནད་ཀྱིས་ཐེབས་པ་
ལ་ སོགས་ པའི་ སྡུག་ བསྔལ་ བྱུང་ བས་ གོ་ བཅད་ སྙམ་ དུ་ བསམ།



ལམ་ཁྲིད་འཇམ་དཔལ་ཞལ་ལུང་བཞུགས་སོ། ། 161 །
བཤད་མ་ཐག་པ་དེ་རྣམས་ཐུན་དངོས་གཞི་ལ་མྱོང་བ་ཐོན་པར་བྱས་
ནས། ཐུན་མཚམས་ལ་གོས་ཕྱག་དར་ཁྲོད་པ་སོགས་ཚངས་སྤྱོད་
འཕེལ་བའི་གནས་ལ་བརྟེན་པའི་སྡུག་བསྔལ་དང་ལེན། བསྟོད་
སྨད་སོགས་འཇིག་རྟེན་གྱི་ཆོས་ལ་བརྟེན་པའི་སྡུག་བསྔལ་དང་ལེན།
སྟན་ ལ་ གློ་ མི་ འབེབས་ པའི་ སྤྱོད་ ལམ་ གྱི་ སྡུག་ བསྔལ་ དང་ ལེན།
དཀོན་མཆོག་མཆོད་པ་སོགས་ཆོས་ཡོངས་སུ་འཛིན་པ་ལ་བརྟེན་པའི་
སྡུག་བསྔལ་དང་ལེན། གཟུགས་མི་སྡུག་པ་དང་གོས་ངན་པ་སོགས་
ཉམས་སུ་བླང་ཞིང་གླུ་གར་སོགས་འདོད་ཡོན་ལས་ལྡོག་པའི་སློང་མོས་
འཚོ་བ་ལ་བརྟེན་པའི་སྡུག་བསྔལ་དང་ལེན། དགེ་བའི་ཕྱོགས་ལ་
མངོན་པར་བརྩོན་པས་དུབ་པ་ལ་བརྟེན་པའི་སྡུག་བསྔལ་དང་ལེན།
གཞན་གྱི་སྲོག་སྐྱོབ་པ་སོགས་སེམས་ཅན་དོན་བྱེད་ལ་བརྟེན་པའི་སྡུག་
བསྔལ་དང་ལེན། ཚོང་སོགས་སྤངས་པ་འཕྲལ་གྱི་བྱ་བ་ལ་བརྟེན་
པའི་སྡུག་བསྔལ་རྣམས་དངོས་སུ་དང་དུ་ལེན་ཞིང་མི་ནུས་པ་རྣམས་
ཀྱང་ དང་ དུ་ ལེན་ པ་ ལ་ ཡིད་ ཀྱི་གོམས་ པ་ནན་ཏན་དུ་བྱས་ པས།
སྤྱོད་འཇུག་ལས། གོམས་ན་སླ་བར་མི་འགྱུར་བའི། ། དངོས་དེ་
གང་ཡང་ཡོད་མ་ཡིན། །དེ་བས་གནོད་པ་ཆུང་གོམས་པ། །གནོད་པ་
ཆེན་པོའང་བཟོད་པར་བྱ། ། ཞེས་རིམ་གྱིས་གོམས་ན་མཐར་གང་
ལའང་ཇི་མི་སྙམ་པའི་བཟོད་པའི་ཕར་ཕྱིན་ཡོངས་སུ་རྫོགས་པར་
འགྱུར་བ་ལགས་སོ། །
སྨྲས་པ། སྐྱེ་བར་བསགས་པའི་དགེ་ཚོགས་ནགས་ཀྱི་ཀླུང་། །



162 ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
ཁོང་ཁྲོའི་མེ་ཕུང་གཅིག་གིས་རབ་བསྲེགས་ནས། ། མི་དགེའི་སྡོང་
དུམ་སྲིད་པའི་རྩེར་སྤུངས་པའི། །མི་བཟོད་དགྲ་འདི་སྡུག་བསྔལ་
ཀུན་གྱི་གཞི། །དབང་མེད་ལས་ཉོན་རི་གཟར་རྩེ་མོ་ནས། །དཀར་
མིན་འབྲས་བུ་ཐུར་དུ་རྒྱུག་པའི་རྦབ། །འཁོར་བའི་གཅོང་རོང་ཁྲོད་
དུ་གནས་པ་རྣམས། ། བཅོམ་པའི་གཤིས་ལུགས་འདི་ལ་སུ་ཞིག་་་་
གཤུང༌། ། ཀུན་འབྱུང་དཔུང་ཚོགས་ བཤམས་པའི་གཡུལ་ངོ་ན། །
བཟོད་པའི་གོ་ཆ་བཙན་པོ་ལེགས་བགོས་ཚེ། །རྡེག་རྡུང་ཚིག་རྩུབ་
མཚོན་གྱིས་འབིགས་མིན་པའི། ། མྱང་འདས་གནས་སུ་བགྲོད་པར་
བྱེད་འདི་མཚར། ། ཞེས་བྱ་བ་ནི་བར་སྐབས་ཀྱི་ཚིགས་སུ་བཅད་
པའོ། །
བཞི་ བ་ བརྩོན་ འགྲུས་ ཀྱི་ ཕར་ ཕྱིན་ ནི་ སྤྱོད་ འཇུག་ ལས།
བརྩོན་གང་དགེ་ལ་སྤྲོ་བའོ། །ཞེས་དགེ་བ་བསྡུ་བ་དང་སེམས་ཅན་གྱི་
དོན་བྱ་བའི་ཕྱིར་དུ་སེམས་མངོན་པར་སྤྲོ་བ་ཕྱིན་ཅི་མ་ལོག་པ་གོང་
ནས་གོང་དུ་ཡོངས་སུ་རྫོགས་པ་མཐར་ཕྱིན་པ་དེ་བརྩོན་འགྲུས་ཀྱི་ཕ་
རོལ་ཏུ་ཕྱིན་པ་ཡིན་ལ། དེ་ཡང་མདོ་སྡེ་རྒྱན་ལས། དགེ་བའི་
ཚོགས་ཀྱི་ནང་ན་བརྩོན་འགྲུས་མཆོག། འདི་ལྟར་དེ་ལ་བརྟེན་ནས་
དེ་རྗེས་འཐོབ། །བརྩོན་འགྲུས་ཀྱིས་ནི་མོད་ལ་བདེ་གནས་མཆོག།
དངོས་གྲུབ་འཇིག་རྟེན་འདས་དང་འཇིག་རྟེན་གཏོགས། ། བརྩོན་
འགྲུས་ཀྱིས་ནི་སྲིད་སྤྱོད་འདོད་པ་འཐོབ། །བརྩོན་འགྲུས་ཀྱིས་ནི་
དག་པ་རབ་འགྱུར་ལྡན། །བརྩོན་འགྲུས་ཀྱིས་ནི་འཇིག་ཚོགས་འདས་



ལམ་ཁྲིད་འཇམ་དཔལ་ཞལ་ལུང་བཞུགས་སོ། ། 163
ནས་འགྲོ། བརྩོན་འགྲུས་ཀྱིས་ནི་བྱང་ཆུབ་མཆོག་འཚང་རྒྱ། །ཞེས་
འཇིག་རྟེན་དང་འཇིག་རྟེན་ལས་འདས་པའི་ཕན་བདེ་ཐམས་ཅད་ཀྱི་
འབྱུང་གནས་ནི་བརྩོན་འགྲུས་ཡིན་པས་དེ་ཉམས་སུ་ལེན་པར་བྱེད་པ་
ལ་ཐོག་མར་གོ་ཆའི་བརྩོན་འགྲུས་ལ། བསྐལ་བ་ཆེན་པོ་སྟོང་ཕྲག་
རེ་ལ་ཞག་གཅིག དེ་སུམ་ཅུ་ལ་ཟླ་བ། དེ་བཅུ་གཉིས་ལ་ལོར་བྱས་
པའི་བསྐལ་བ་ཆེན་པོ་གྲངས་མེད་པ་གསུམ་བྱེ་བ་ཕྲག་འབུམ་འགྱུར་
གྱི་བར་དུ་སེམས་ཅན་གཅིག་གི་སྡུག་བསྔལ་བསལ་བའི་ཆེད་དུ་དམྱལ་
་ བ་ཁོ་ནར་གནས་པ་ལ་བརྟེན་ནས་སངས་རྒྱས་སྒྲུབ་དགོས་པ་བྱུང་
ཡང་བརྩོན་འགྲུས་མི་གཏོང་ན་དེ་ལས་ཐུང་བ་ལྟ་ཅི་སྨོས་སྙམ་བ་གོ་
ཆའི་བརྩོན་འགྲུས་དང་། འཁོར་བ་ཐོག་མ་མེད་པ་ནས་ད་ལྟ་ཡན་
ཆད་ལ་ཞག་གཅིག་ཏུ་བྱས་པའི་རིམ་པ་བཞིན་ཟླ་བ་དང་ལོར་བརྩིས་
ནས་ལོ་འབུམ་སོང་བ་ན་བྱང་ཆུབ་ཀྱི་སེམས་གཅིག་སྐྱེ་ཞིང་སངས་
རྒྱུས་གཅིག་མཐོང་བ་ལྟ་བུ་གངྒཱའི་ཀླུང་གི་བྱེ་མ་སྙེད་ཀྱི་གྲངས་དང་
མཉམ་ པ་ན་ སེམས་ ཅན་ གཅིག་ གི་ སེམས་ དང་སྤྱོད་ པ་ ཤེས་ ཤིང༌།
དེ་འདྲ་བའི་ཡུལ་སེམས་ཅན་རེ་རེ་བཞིན་ནས་བྱེད་དགོས་པ་བྱུང་
ཡང་དེ་དག་ལ་ཡུན་རིང་བར་མི་སེམས་པར་སྤྲོ་བར་བྱེད་པ་ནི་གོང་ན་
མེད་པའི་བརྩོན་འགྲུས་སུ་བཤད་པས་རང་རེ་རྣམས་ཀྱིས་སྔར་སྦྱིན་
པའི་སྐབས་ཀྱང་ཐོག་མར་ཟན་ཁམ་གཅིག་ལས་བརྩམས་ནས་བསམ་
སྦྱོར་གཉིས་ཀས་སྦྱིན་པ་ལ་གོམས་པར་བྱས་པས་མཐར་ལུས་དང་མགོ་
བོ་གཏོང་བ་ལ་ཡང་ཞུམ་པ་མེད་པར་བྱུང་ཚུལ་བཞིན་འདིར་ཡང་



164 ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
ཐོག་མར་བདག་གིས་སྔ་དྲོ་འདིའི་ཡུན་གྱི་བར་དགེ་བའི་བྱ་བ་འདི་
ཙམ་ཞིག་བྱེད་སྙམ་དུ་བསམ་པ་དང༌། བསམས་པ་བཞིན་དུ་སྦྱིན་
སོགས་ཀྱི་དགེ་བ་གང་ཡིན་པ་དེ་ལ་བརྩོན་འགྲུས་ཆེན་པོས་འབད་
ཅིང༌། རིམ་གྱིས་ཞག་གྲངས་ཟླ་བ་ལོ་ཇི་སྲིད་འཚོའི་བར་ལྟ་བུའི་
དམ་བཅའ་དང་བཅས་ཏེ་བརྩོན་འགྲུས་བརྩམས་ཀྱང་དེ་ལ་ཡུན་རིང་
བ་དང་དཀའ་བའི་སྣང་བ་མི་འཆར་བ་དང་སྤྲོ་བ་ཆེར་འཕེལ་བས་
སྔར་བཤད་པའི་གོ་ཆའི་བརྩོན་འགྲུས་དེ་དག་ཀྱང་སྒྲུབ་ནུས་པ་ཞིག་
འོང་བ་ཡིན་ལ། ཐུན་དངོས་གཞིའི་སྐབས་དཀོན་མཆོག་རྗེས་སུ་
དྲན་པས་དུག་གསུམ་གྱི་གཉེན་པོ་བསྟེན་པ་སོགས་ཇི་ལྟར་རིགས་པའི་
དཔྱད་འཇོག་གི་དམིགས་པ་ཐུན་དེ་མ་རྫོགས་ཀྱི་བར་དུ་གཞན་གྱིས་
བར་མ་བཅད་པར་བྱེད་སྙམ་པའི་འཕེན་པ་བཏང་ཞིང༌། སྙོམ་ལས་
དང་དམན་པའི་བདེ་བ་ལ་སྲེད་པ་བཀག་ནས་བརྩོན་འགྲུས་ཆེན་པོས་
བྱས་པས་ཐུན་སྔ་མ་རྣམས་ལ་དཀའ་སེ་འོང་ཡང་། རིམ་གྱིས་་་་
བསྒོམ་པ་ན་དཀའ་བ་མེད་ཅིང་སྤྲོ་བ་ཆེར་འཕེལ་བ་ཡིན་གསུངས།
དེ་ཡང་ད་དུང་ལོང་ཡོད་སྙམ་པའི་ཕྱི་བཤོལ་གྱི་ལེ་ལོ་ཞིག་བློ་ལ་ཐོལ་
གྱིས་ཤར་བྱུང་བ་ན། སྤྱོད་འཇུག་ལས། སྙོམ་ལས་བདེ་བའི་རོ་
མྱང་དང་། །གཉིད་ལ་བརྟེན་པའི་སྲེད་པ་ཡིས། །འཁོར་བའི་སྡུག་
བསྔལ་མི་སྐྱོ་ལས། །ལེ་ལོ་ཉེ་བར་སྐྱེ་བར་འགྱུར། །ཞེས་དགེ་བ་ཞིག་
འཕུལ་ཉིན་འཕུལ་གྱི་ཕྱི་བཤོལ་བྱེད་པའི་ལེ་ལོའི་རྒྱུ་གཉིད་རྨུགས་
སོགས་ དམན་ པའི་ རོ་ ལ་ ཆགས་ པ་ ལས་ འབྱུང་ བར་ བཤད་ པས།



ལམ་ཁྲིད་འཇམ་དཔལ་ཞལ་ལུང་བཞུགས་སོ། ། 165
ལུས་ཀྱི་སྤྱོད་ལམ་རླུང་འོང་ས་དང་གོས་སྲབ་ཏུ་གཏོང་བ་ ཁམས་་་་
གསེང་བ་ཡང་བྱེད་ཅིང་དམིགས་པ་ནི་རྒན་གཞོན་མེད་པར་ཤི་བ་
མིག་གིས་མཐོང་བ་བཞིན་བདག་ཀྱང་མྱུར་དུ་འཆི། ཤི་བའི་འོག་ཏུ་
རྟེན་བཟང་འདི་འདྲ་རྙེད་པ་དཀའ་སྙམ་དུ་བསམ་པས་སྐོམ་འཐུང་
བའི་ལོང་ཡང་མེད་པ་ལྟ་བུའི་ཤེས་པ་ཙབ་ལིང་ངེ་བ་ཞིག་མ་སྐྱེས་པར་
བསྒོམ། ད་དུང་གཉེན་པོ་མཐར་མ་ཕྱིན་པས་བྲེ་མོའི་གཏམ་སོགས་
དམན་པའི་བདེ་བ་ལ་སྲེད་པའི་སྣང་བ་བྱུང་བ་ན། སྤྱོད་འཇུག་
ལས། དགའ་བའི་རྒྱུ་ནི་མཐའ་ཡས་པའི། །དམ་ཆོས་དགའ་བའི་
མཆོག་སྤངས་ནས། །སྡུག་བསྔལ་རྒྱུ་ཡི་གཡེང་བ་དང་། །རྒོད་སོགས་
ལ་ཁྱོད་ཅི་ཕྱིར་དགའ། །ཞེས་གནས་སྐབས་ཀྱི་བདེ་བ་ཕྲ་མོ་འདི་དག་
ལ་རྣམ་པར་གཡེངས་པས་དམ་པའི་ཆོས་ཀྱི་སྒོ་འགགས་ཏེ་བདག་ངན་
སོང་དུ་སྐྱེ་བ་འདུག་སྙམ་དུ་བསམ། དེ་བཞིན་བསྒོམས་པས་བདག་
གིས་ཐོབ་བྱ་སངས་རྒྱས་བཅོམ་ལྡན་འདས་འདི་ནི་སྐྱོན་ཀུན་ཟད་ཡོན་
ཏན་ལྡན་ཡིན་པས་འཐོབ་པར་དཀའ་སྙམ་པའི་བློ་ཞུམ་པ་ཞིག་འབྱུང་
བས་དེའི་ཚེ་འདི་སྙམ་དུ། སྤྱོད་འཇུག་ལས། བདག་གིས་བྱང་
ཆུབ་ག་ལ་ཞེས། ། སྐྱིད་ལུག་པར་ནི་མི་བྱ་སྟེ། །འདི་ལྟར་དེ་བཞིན་
གཤེགས་པ་ནི། བདེན་པ་གསུང་བས་བདེན་འདི་གསུངས། །སྦྲང་
བུ་ཤ་སྦྲང་བུང་བ་དང༌། །དེ་བཞིན་སྲིན་བུར་གང་གྱུར་པ། །དེས་
ཀྱང་བརྩོན་པའི་སྟོབས་བསྐྱེད་ན། ། བྱང་ཆུབ་ ཐོབ་དཀའ་བླ་མེད་
འཐོབ། །བདག་ལྟ་རིགས་ཀྱི་མིར་སྐྱེས་ལ། ། ཕན་དང་གནོད་པ་ངོ་



166 ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
ཤེས་པས། །བྱང་ཆུབ་སྤྱོད་པ་མ་བཏང་ན། །བདག་གིས་བྱང་ཆུབ་
ཅིས་མི་འཐོབ། ། ཅེས་ཡོན་ཏན་ཁྱད་པར་ཅན་དང་ལྡན་པའི་
བཅོམ་ལྡན་འདས་དེས་ སེམས་ ཅན་ཐམས་ཅད་སངས་རྒྱས་འཐོབ་
པར་གསུངས་ན་བདག་ཅིའི་སངས་རྒྱས་ཐོབ་པར་མི་འགྱུར་སྙམ་་་
གཟེངས་བསྟོད་པའི་ཚུལ་གྱིས་བསྒོམ། སངས་རྒྱས་ཐོབ་པར་འགྱུར་
སྙམ་པའི་གཟེངས་བསྟོད་ཀྱང་རྐང་ལག་ལ་སོགས་པའི་ལུས་གཏོང་བ་
ཞིག་མི་ནུས་སོ་སྙམ་ན། སྤྱོད་འཇུག་ལས། ། གསོ་དཔྱད་ཕལ་བ་
འདི་འདྲ་བ། །སྨན་པ་མཆོག་གིས་མ་མཛད་དེ། ། ཆོ་ག་ཤིན་ཏུ་་་
འཇམ་པོ་ཡིས། །ནད་ཆེན་དཔག་མེད་གསོ་བར་མཛད། །ཚོད་མ་ལ་
སོགས་སྦྱིན་པ་ལའང་། །འདྲེན་པས་ཐོག་མར་སྦྱོར་བར་མཛད། །དེ་
ལ་གོམས་ནས་ཕྱི་ནས་ནི། །རིམ་གྱིས་རང་གི་ཤ་ཡང་གཏོང་། །གང་
ཚེ་རང་གི་ལུས་ལ་ནི། །ཚོད་སོགས་ལྟ་བུའི་བློ་སྐྱེས་ནས། །དེ་ཚེ་ཤ་ལ་
སོགས་གཏོང་བ། །དེ་ལ་དཀའ་བ་ཅི་ཞིག་ཡོད། །ཅེས་མགོ་དང་མིག་
ལ་སོགས་པ་གཏོང་བ་ལ་ཚོད་མའི་ཚ་བ་འདྲེན་པ་ཙམ་གྱི་བློ་སྐྱེ་བའི་ཚེ་
གཏོང་བ་ཡིན་པས་དཀའ་བ་མི་འདུག་སྙམ་པའི་སྤྲོ་བ་ཆེན་པོ་བསམ།
དེ་ལྟར་རྒྱལ་སྲས་ཀྱི་སྤྱོད་པ་ལ་སློབ་པའི་ཚེ་འཁོར་བར་སྐྱེ་བ་ལེན་པ་མི་
བཟོད་དོ་སྙམ་ན། སྤྱོད་འཇུག་ལས། སྡིག་པ་སྤངས་ཕྱིར་སྡུག་
བསྔལ་མེད། །མཁས་པའི་ཕྱིར་ན་མི་དགའ་མེད། །འདི་ལྟར་ལོག་
པར་རྟོག་པ་དང༌། ། སྡིག་པས་སེམས་དང་ལུས་ལ་གནོད། །བསོད་
ནམས་ཀྱིས་ནི་ལུས་བདེ་ལ། །མཁས་པ་ཡི་ནི་སེམས་བདེ་ན། །གཞན་



ལམ་ཁྲིད་འཇམ་དཔལ་ཞལ་ལུང་བཞུགས་སོ། ། 167
དོན་འཁོར་བར་གནས་ཀྱང་ནི། །སྙིང་རྗེ་ཅན་དག་ཅི་སྟེ་སྐྱོ། །ཞེས་
བྱང་སེམས་ཀྱིས་སྡིག་པ་སྤངས་པས་རྒྱུ་མེད་པའི་ཕྱིར་ན་འབྲས་བུ་
སྡུག་བསྔལ་མི་འབྱུང་ངོ་སྙམ་དུ་བསྒོམ། དགེ་བ་ཆོས་སྡུད་ནི་དཀོན་
མཆོག་མཆོད་པ་སོགས་ལ་བརྩོན་པ་དང༌། སེམས་ཅན་དོན་བྱེད་ནི་
གཞན་གྱི་ནོར་རྐུན་པོས་མི་འཁྱེར་བའི་ ཐབས་སྟོན་པ་ལ་བརྩོན་པ་
སོགས་ཚུལ་ཁྲིམས་ཀྱི་སྐབས་ལྟར་ལ་མི་འདྲ་བའི་ཁྱད་པར་སྐབས་ཐོབ་
ཕྱི་སྟེ་དམིགས་པ་བསྐྱང་ངོ༌། །བཤད་མ་ཐག་པའི་ཡོན་ཏན་དེ་དག་
ཀྱང་སྣ་རེ་ཙམ་སྐྱེས་པ་ལ་ཆོག་མི་ཤེས་པར་རྒྱལ་སྲས་ཀྱི་སྤྱོད་པ་ལ་
བསླབ་པ་དང་མ་བསླབས་པའི་ཕན་ཡོན་དང་ཉེས་དམིགས་དྲན་པའི་
སྒོ་ནས་མོས་པའི་སྟོབས་བརྩོན་འགྲུས་རྩོམ་པ་ལ་ཕྱིར་མི་ལྡོག་པ་་་
བརྟན་པའི་སྟོབས། སྤྲོ་བ་ཆེན་པོ་དང་བཅས་ཏེ་འཕྲོ་མི་གཅོད་པ་
དགའ་བའི་སྟོབས། དུབ་ན་ངལ་གསོ་བའི་གནད་ཤེས་པ་དོར་བའི་
སྟོབས་རྣམས་ཀྱི་སྒོ་ནས། སྤྱོད་འཇུག་ལས། འཐབ་རྙིང་དགྲ་
དང་ལྷན་ཅིག་ཏུ། །གཡུལ་ངོར་རལ་ཁ་ ལྷགས་པ་བཞིན། ། ཉོན་་་་
མོངས་མཚོན་ལས་གཟུར་བྱ་ཞིང་། །ཉོན་མོངས་དགྲ་རྣམས་འཇེབས་
པར་བཏབ། །ཅེས་དགྲ་འཐབ་ལ་མཁས་པས་ ཕར་དགྲ་ལ་མཚོན་
བསྣུན་པ་དང་ཚུར་བརྡེག་པ་ལ་ཟོན་བྱེད་པ་ལྟར། འདིར་ཡང་ཉོན་
མོངས་པ་མངོན་གྱུར་འཇོམས་པ་དང་། བག་ལ་ཉལ་གྱི་ཉོན་མོངས་
པས་ཚུར་སེམས་ལ་རྨ་ཕྱུང་བ་ལ་ཟོན་བྱེད་པ་གཉིས་ཀའི་ཚུལ་གྱིས་
བརྩོན་འགྲུས་བསྐྱེད་ཅིང་ཉམས་སུ་ལེན་འཚལ་ལོ། །



ས་
168 ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
སྨྲས་པ། གཏི་མུག་གཉིད་དང་རྨུགས་སོགས་བདེ་བའི་རོ། །
དོན་མེད་རྣམ་པར་གཡེང་བའི་རྒོད་བག་ལ། ། ཇི་ཙམ་སྤྱད་ཀྱང་
ངོམས་པ་མེད་པ་འདི། །སྐོམ་པས་བ་ཚྭའི་ཆུ་ལས་འཐུང་བ་བཞིན། །
ཞེ་སྡང་དབང་གིས་ སྟོབས་ལྡན་དགྲ་བོ་ལ། །མི་ནུས་བཞིན་དུ་་་་
གཟེངས་བསྟོད་མཐོ་བཙམས་ན། །ངེས་པར་སྒྲུབ་ནུས་སངས་རྒྱས་གོ་
འཕང་ལ། །ཞུམ་པར་བྱེད་པའི་བློ་ངན་འདི་ཀོ་ནོར། །ལོང་མེད་ཚེ་
འདིའི་སྣང་ཚུལ་ཤེས་བཞིན་དུ། ། གཏན་གྱི་བདེ་བ་སྒྲུབ་པའི་དམ་
ཆོས་ ལ། ། ཞག་ འཕུལ་ ཉིན་ འཕུལ་ མེད་ པར་ བརྩོན་ པའི་ ལྕག།
བྲབས་ན་ཐར་བའི་གླིང་དེར་བགྲོད་པར་ངེས། །ཞེས་བྱ་བ་ནི་བར་
སྐབས་ཀྱི་ཚིགས་སུ་བཅད་པའོ། །
ལྔ་བ་བསམ་གཏན་གྱི་ཕར་ཕྱིན་ནི་སྤྱོད་འཇུག་ལས། དེ་ལྟར་
བརྩོན་འགྲུས་བསྐྱེད་ནས་ནི། །ཡིད་ནི་ཏིང་ངེ་འཛིན་ལ་བཞག། ཅེས་
སེམས་དམིགས་པ་ལས་གཞན་དུ་མི་གཡེང་བར་གནས་པས་སེམས་རྩེ་
གཅིག་པ་ལ་སྒོམ་པ་མཐར་ཕྱིན་པ་ན་བསམ་གཏན་གྱི་ཕ་རོལ་ཏུ་ཕྱིན་
པར་འགྱུར་ལ། དེ་ཡང་ལམ་རིམ་ཆེ་ཆུང་སོགས་གོང་མ་རྣམས་ཀྱི་
གསུང་རབ་ཏུ་བསམ་གཏན་དང་ཤེས་རབ་ཀྱི་སྐོར་ལ་མདོར་བསྟན་
རྒྱས་ བཤད་ ཀྱི་ ཚུལ་ དུ་ ཞི་ ལྷག་ གཉིས་ ལོགས་ སུ་ མཛད་ ནའང་།
དངོས་དོན་གཅིག་གི་ཉམས་ལེན་སྙིང་བོར་བསྒྲིལ་བའི་ཚེ་ཞི་གནས་ཀྱི་
དམིགས་པ་ས་བཅད་ལྔ་བ་དང༌། ལྷག་མཐོང་གི་དམིགས་པ་ས་
བཅད་དྲུག་པར་མཛད་ནས་མཇུག་ཏུ་བསྡུ་བའི་དངོས་པོ་བཞིས་དོན་



ལམ་ཁྲིད་འཇམ་དཔལ་ཞལ་ལུང་བཞུགས་སོ། ། 169
བསྡུ་བ་ལགས་པས་དེ་ལྟར་ན་བསམ་གཏན་ནམ་ཏིང་ངེ་འཛིན་གྱི་
ཉམས་ལེན་སྙིང་བོར་བསྒྲིལ་བའི་ཚེ་ཞི་གནས་ཀྱི་དམིགས་པ་ས་བཅད་
ལྔ་བ་དང༌། ལྷག་མཐོང་གི་དམིགས་པ་ས་བཅད་དྲུག་པར་མཛད་
ནས་མཇུག་ཏུ་བསྡུ་བའི་དངོས་པོ་བཞིས་དོན་བསྡུ་བ་ལགས་པས་དེ་
ལྟར་ན་བསམ་གཏན་ནམ་ཏིང་ངེ་འཛིན་གྱི་ཉམས་ལེན་ཞི་གནས་
བསྒོམ་པ་ལ། དགོངས་འགྲེལ་ལས། སྐྱེ་བ་བོ་ཡིས་ལྷག་མཐོང་
དང་། །ཞི་གནས་བསྒོམ་པར་བྱས་ན་ནི། །གནས་ངན་ལེན་གྱི་འཆིང་
བ་དང་། །མཚན་མའི་འཆིང་ལས་རྣམ་གྲོལ་འགྱུར། །ཞེས་གནས་
ངན་ལེན་གྱི་འཆིང་བ་མྱོང་བ་ས་བོན་དང་བཅས་པ་རྩ་བ་ནས་དྲུངས་
ཕྱུང་བ་ཤེས་རབ་དང་། མཚན་མའི་འཆིང་བ་མྱོང་བ་མངོན་གྱུར་
མགོ་མནོན་པ་བསམ་གཏན་ཡིན་པས་དེ་གཉི་ས་ལ་ཞི་ལྷག་གི་མིང་དུ་
བཏགས་ཏེ་ཐེག་པ་གསུམ་གྱི་ཏིང་ངེ་འཛིན་མིང་གི་འདོགས་ཕྱོགས་
རྣམ་གྲངས་མང་བ་མཐའ་དག་དོན་ཞི་ ལྷག་གཉིས་སུ་མ་འདུས་པ་
མེད་ཅིང་། ཞི་གནས་ནི་དམིགས་པ་གཅིག་ལ་དྲན་ཤེས་རྒྱུན་ཆགས་
སུ་གཏད་པས་སེམས་དམིགས་པ་ལ་ངང་གིས་གནས་ཏེ་ལུས་སེམས་
ཤིན་སྦྱངས་ཀྱི་དགའ་བདེ་སྐྱེས་པ་ན་ཏིང་ངེ་འཛིན་ཁྱད་པར་ཅན་དུ་
འགྱུར་བའི་ཕྱིར་ན་ཤེས་རབ་ཀྱིས་མཚན་འཛིན་གྱི་འཆིང་བ་གཅོད་
པར་བྱེད་པ་ལ་ཡང་ཟླ་བ་སྒྲོན་མེའི་མདོ་ལས། ཞི་གནས་སྟོབས་
ཀྱིས་གཡོ་བ་མེད་པར་འགྱུར། །ལྷག་མཐོང་གིས་ནི་རི་དང་འདྲ་བར་
འགྱུར། ། ཞེས་དཔེར་ན་ཆུའི་བྱ་བ་བྱེད་པ་ལ་ཆུ་དེ་སྡོད་པའི་སྣོད་



170 ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
གཅིག་དགོས་པ་བཞིན་དུ་དམིགས་པ་ལ་འཇུག་པར་འཇུག་མཁན་གྱི་
སེམས་མི་གཡོ་བ་དགོས་པས་གནས་ལུགས་ཀྱི་དོན་རི་མོ་སྣ་ཚོགས་ཀྱི་
བཀོད་པ་མ་འདྲེས་པར་སོ་སོར་མཐོང་བར་བྱེད་པ་ལ་མ་རིག་པའི་
མུན་པས་བསྒྲིབས་ན་ཤེས་རབ་ཀྱི་མར་མེ་སྦར་ཏེ་བལྟ་དགོས་པར་
རྣམ་གཡེང་གི་རླུང་གིས་བསྐྱོད་དེ་མི་གསལ་བས་ན་དེ་ཉིད་སྒོ་དགག་
པའི་ཏིང་འཛིན་ནི་མེད་དུ་མི་རུང་བ་སྟེ། ཞི་གནས་ལ་བརྟེན་ནས་
གཞན་དུ་མི་གཡེལ་བ་མ་བྱུང་ན་གནས་ལུགས་ཀྱི་དོན་དུ་མ་ཟད་ལས་
འབྲས་བྱམས་སྙིང་རྗེ་བཟླས་བརྗོད་སོགས་དགེ་བ་གཞན་རྣམས་ཀྱང་
འབྲས་བུ་ཆུང་བའི་ཕྱིར། སྤྱོད་འཇུག་ལས། སེམས་ནི་རྣམ་པར་
གཡེངས་པའི་མི། །ཉོན་མོངས་མཆེ་བའི་ཕྲག་ན་གནས། །ཞེས་དང་།
བཟླས་བརྗོད་དང་ནི་དཀའ་ཐུབ་ཀུན། །ཡུན་རིང་དུས་སུ་སྤྱད་བྱས་
ཀྱང་། །སེམས་གཞན་གཡེང་བས་བྱས་པ་ནི། །དེ་ཉིད་རིག་པས་དོན་
མེད་གསུངས། །ཞེས་པ་ལྟར་རོ། །དེ་ཡང་ཞི་བ་ལྷས། ཞི་གནས་
རབ་ཏུ་ལྡན་པའི་ལྷག་མཐོང་གིས། །ཉོན་མོངས་རྣམ་པར་འཇོམས་
པར་ཤེས་བྱས་ཏེ། ། ཐོག་མར་ཞི་གནས་བཙལ་བྱ། ཞེས་བདག་
འཛིན་གྱི་རྩ་བ་ཆོད་པར་བྱེད་པ་ལ་བདག་མེད་རྟོགས་པའི་ཤེས་རབ་
སྒོམ་དགོས། དེ་སྔོན་དུ་ཞི་གནས་སྒོམ་པ་ལ། མདོ་སྡེ་རྒྱན་ལས།
བློ་ ལྡན་གང་དུ་བསྒྲུབ་ པའི་ཡུལ། །ལེགས་ པར་རྙེད་དང་གནས་་་
བཟང་དང་། །ས་བཟང་བ་དང་གྲོགས་བཟང་དང༌། །རྣལ་འབྱོར་
བདེ་བའི་ཡོ་བྱད་ལྡན། །ཞེས་ཟས་གོས་སོགས་ཆོས་སྒྲུབ་པའི་མཐུན་



ལམ་ཁྲིད་འཇམ་དཔལ་ཞལ་ལུང་བཞུགས་སོ། །
171
རྐྱེན་རྙེད་སླ་ཞིང་། གཅན་གཟན་དང་ཆོམ་རྐུན་དགྲ་གདོན་གྱི་འཚེ་
བ་མེད་པ། ནད་མི་བསྐྱེད་པའི་ས་བཟང་བ། ཆོས་ལྡན་གྱི་གྲོགས་
དང་ལྡན་པ། དོན་མེད་ཀྱི་གཡེང་བའི་འདུ་འཛི་མཐའ་དག་གིས་
དབེན་པ་ནི་ཆོས་འདི་ཉམས་སུ་ལེན་པའི་གནས་ཀྱི་ཁྱད་པར་ཡིན་ལ།
གནས་དེ་དང་ལྡན་ཡང་གང་ཟག་རང་ངོས་ནས་རྣམ་གཡེང་གི་རྒྱུ་
བསྒྲུབས་ན་ཐབས་ཤེས་ཡ་བྲལ་དུ་འགྲོ་བས་ཟས་གོས་བཟང་བོ་དང་
མང་བ་ལ་དགའ་བ་སྤངས་ཏེ་འདོད་པ་ཆུང་བ། ཟས་བསོད་སྙོམས་
དང་གོས་ཕྱག་དར་ཁྲོད་པས་ཆོག་ཤེས་པ། ཚོང་ཁེ་སྤོགས་སྨན་
དཔྱད་དང་སྐར་རྩིས་སོགས་བྱ་བ་མང་བོ་ལ་མི་འཇུག་ཅིང་ཚུལ་་་་
ཁྲིམས་དག་པ། འདོད་པའི་ཉེས་དམིགས་དང་མི་རྟག་པའི་ངང་
ཚུལ་ལེགས་པར་བསམ་པའི་ཆོས་དྲུག་ལ་བརྟེན་ནས་ཉམས་སུ་བླང་
བར་བྱ་བ་ཡིན་ནོ། །དེའི་ཚུལ་ལ། དམིགས་པ་གཏད་པར་བྱ་བའི་
ཡུལ་དེ་བཞིན་གཤེགས་པས་རྣལ་འབྱོར་བའི་དམིགས་པ་བཞི་་་་་་
གསུངས་པའི་འདོད་ཆགས་ཀྱི་གཉེན་པོར་མི་སྡུག་པ་དང་། ཞེ་སྡང་
གི་གཉེན་པོར་བྱམས་པ་དང༌། གཏི་མུག་གི་གཉེན་པོར་རྟེན་འབྲེལ་
དང་། །འབྱུང་བ་ལྔ་དང་རྣམ་ཤེས་ཀྱི་ཆ་རྣམས་སོ་སོར་དམིགས་པ་
དང་། དབུགས་ཕྱི་ནང་དུ་འགྲོ་བ་བགྲང་བ་ལྟ་བུ་རྣམས་སྤྱད་པ་
རྣམ་སྦྱོང་གི་དམིགས་པ། གཟུགས་ལ་སོགས་པའི་ཕུང་བོ་ལྔ་དང་
མིག་ལ་སོགས་པའི་ཁམས་བཅོ་བརྒྱད་དང་། སྐྱེ་མཆེད་བཅུ་གཉིས་
དང་། རྟེན་འབྲེལ་ཡན་ལག་བཅུ་གཉིས་དང༌། དགེ་མི་དགེའི་



172 ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
ལས་འབྲས་ཀྱི་རྒྱུ་རྐྱེན་ལ་དམིགས་པ་ལྟ་བུ་རྣམས་མཁས་པའི་དམིགས་
པ། འདོད་པའི་ས་ནས་ཅི་ཡང་མེད་པའི་སྐྱེ་མཆེད་ཀྱི་བར་གྱི་གོང་
མ་ལ་ཞི་བ་དང་འོག་མ་ལ་རགས་པའི་ཞི་རགས་ཀྱི་རྣམ་པ་ཅན་དུ་བལྟ་
བ་ལྟ་བུ་ཉོན་མོངས་རྣམ་སྦྱོང་གི་དམིགས་པ། ཁྱབ་པའི་དམིགས་པ་
དེ་ཐམས་ཅད་ཀྱི་ཁོངས་སུ་འདུ་བ་ཡིན་ལ། དེ་ཡང་། ནམ་གྲུས་
ཞུས་པ་ཉན་སར་དྲངས་པ་ལས། ནམ་གྲུ་གལ་ཏེ་དགེ་སློང་རྣལ་
འབྱོར་བ་རྣལ་འབྱོར་སྤྱོད་པ་དེ་འདོད་ཆགས་སྤྱོད་པ་ཁོ་ན་ཞིག་ཡིན་
ན་ནི་དམིགས་པ་མི་སྡུག་པ་ལ་སེམས་ཉེ་བར་གཏོད་པར་བྱེད་དོ། །ཞེ་
སྡང་སྤྱོད་པ་ཞིག་ཡིན་ན་ནི་བྱམས་པ་ལའོ། །གཏི་མུག་སྤྱོད་པ་ཞིག་
ཡིན་ན་ནི་རྐྱེན་འདི་ཉིད་རྟེན་ཅིང་འབྲེལ་བར་འབྱུང་བ་ལའོ། །ང་
རྒྱལ་སྤྱོད་པ་ཞིག་ཡིན་ན་ནི་ཁམས་ཀྱི་རབ་ཏུ་དབྱེ་བ་ལ་སེམས་ཉེ་བར་
གཏོད་པར་བྱེད་དེ། ཞེས་སྐྱེ་བ་སྔོན་མ་ནས་ཆགས་སོགས་ཉོན་
མོངས་པ་ལ་ཤས་ཆེར་གོམས་པས་ཡུལ་ཆུང་ངུ་ལ་ཡང་དུག་གསུམ་ཆེ་
ཞིང་ཡུན་རིང་དུ་སྐྱེ་བ་རྣམས་ཀྱི་གཉེན་པོར་འདོད་ཆགས་སོགས་ཉོན་
མོངས་པ་གང་ཤས་ཆེ་བ་དེ་ཉིད་འཇོམས་པར་བྱེད་དགོས་པ་ཡིན་
ཞིང༌། ཚེ་སྔོན་མ་ནས་གོམས་འདྲིས་ཆུང་བ་དང༌། ཚེ་འདིར་ཉོན་
མོངས་ཆ་མཉམ་དུ་སྤྱོད་པ་རྣམས་ལ་རང་ཉིད་གང་འདོད་པའི་་༌༌་
དམིགས་པ་ཞིག་ལས་དམིགས་ཀྱིས་བཀར་མི་དགོས་པ། དཔེར་ན་
རླུང་ནད་དང་མ་འདྲེས་པའི་ཚད་པས་ན་བར་ཚ་བའི་བཅོས་ཁོ་ནས་
ཆོ་ག་ལ་ཚད་རླུང་འདྲེས་མ་ཡིན་ན་ཚ་བའི་སྨན་སྟེང་དུ་རླུང་གི་སྨན་གྱི་



ལམ་ཁྲིད་འཇམ་དཔལ་ཞལ་ལུང་བཞུགས་སོ། ། 173
ཁ་ཚར་བསྣན་དགོས་པ་བཞིན་ནོ། ། ལ་ལ་དག་མདོ་ལས་ཏིང་ངེ་་
འཛིན་གྱི་དམིགས་པ་བཞིར་གསུངས་པས་ན་དམིགས་པ་དེ་དག་་་་
ཐམས་ཅད་སྒོམ་དགོས་སོ་སྙམ་པའི་ལོག་རྟོག་སྐྱེ་སྲིད་མོད། དེ་ལྟར་
བྱས་ན་སེམས་གནས་པའི་གྲོགས་སུ་མི་འགྱུར་བར་མ་ཟད་གཡེང་བའི་
རྒྱུ་བྱེད་པས་དཔལ་ལྡན་དཔའ་བོས། དམིགས་པ་གཅིག་ལ་བརྟན་
ཚུལ་དུ། ། ཡིད་ཀྱི་བསམ་པ་བརྟན་པར་བྱ། ། དམིགས་པ་མང་བོ་
བརྒྱུད་པ་ལས། །ཡིད་ནི་ཉོན་མོངས་འཁྲུག་པར་འགྱུར། །ཞེས་་་་་
གསུངས་པ་ལྟར་ཡིན་པས་གནད་དུ་འགྲོ་བའིདམིགས་པ་སློབ་དཔོན་
བྱང་ཆུབ་བཟང་བོས། ལུས་ཁ་ཊཾ་གར་སྒོམ་པ་དང་ལུས་ལ་བརྟེན་
པའི་ཐིག་ལ་དམིགས་པ་ལྟ་བུ་ཁ་ནང་བལྟས་ཀྱི་ཞི་གནས་དང་། སྐུ་
དང་གསུང་ལ་དམིགས་པ་ཁ་ཕྱིར་བལྟས་ཀྱི་ཞི་གནས་ཞེས་གསུངས་
པའི་ཕྱག་ལེན་ཕྱི་མ་ཉིད་གཙོ་ཆེ་བར་གནང་མོད། སྐུ་གཟུགས་
མདུན་དུ་བཞག་པ་ལ་མིག་གིས་བལྟས་པའི་ཧར་སྒོམ་བྱེད་པར་མི་
རིགས་པར་སློབ་དཔོན་ཡེ་ཤེས་སྡེས་བཀག་པའི་ཤུགས་ལོ། རྟེན་
ཅན་རྡེའུ་ཤིང་བུ་ཞེས་སོགས་སྒོམ་ཆེན་པ་མཐའ་དག་གི་ངག་ལས་
རླུང་ལྟར་གྲགས་པ་ཀུན་ཤུགས་ཀྱིས་ཁེགས་འགྲོ་བས། ལུགས་འདི་
ལ་ཏིང་ངེ་འཛིན་ཡིད་ཤེས་ལ་སྒྲུབ་པ་ཉིད་ཐོག་མ་ནས་བྱེད་དགོས་
མོད། དེ་ཡང་ཉེས་པ་ལྔ་སྤོང་བའི་འདུ་བྱེད་བརྒྱད་ཀྱི་སྒོ་ནས་ཞི་
གནས་སྒྲུབ་པར་གོང་མ་མཐའ་དག་བཞེད་ཅིང་། ལམ་རིམ་ཆེ་ཆུང་
རྣམས་སུ་རྒྱས་པར་གསུངས་པས། དབུས་མཐའ་ལས། དེར་་་་



174 ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
གནས་ལས་སུ་རུང་བ་ཉིད། ། དོན་རྣམས་ ཐམས་ ཅད་འབྱོར་བར་
འགྱུར། །ཉེས་པ་ལྔ་སྤོང་འདུ་བྱེད་བརྒྱད། །བསྟེན་པའི་རྒྱུ་ལས་བྱུང་
བའོ། །ལེ་ལོ་དང་ནི་གདམས་ངག་རྣམས། །བརྗེད་དང་བྱིང་དང་
རྒོད་པ་དང་། །འདུ་མི་བྱེད་དང་འདུ་བྱེད་དེ། །འདི་དག་ཉེས་པ་
ལྔར་འདོད་དོ། །ཞེས་ཞི་གནས་སྒོམ་པ་ལ་མི་སྤྲོ་ཞིང་དེའི་མི་མཐུན་
ཕྱོགས་ལ་དགའ་བ་ནི་ལེ་ལོ། ། གང་དམིགས་པར་བྱ་བའི་ཡུལ་མི་་
གསལ་བར་དམིགས་པ་སྟོར་བ་ནི་བརྗེད་པ། དམིགས་པ་མ་བརྗེད་
ཀྱང་བྱིང་རྒོད་གང་རུང་གི་དབང་དུ་ཤོར་བ། དེའི་དབང་དུ་ཤོར་
བ་ངོས་ཟིན་ཀྱང་དེ་སྤོང་བའི་གཉེན་པོ་འདུ་མི་བྱེད་པ། བྱིང་རྒོད་
དང་བྲལ་བའི་ཚེ་དམིགས་པ་གནད་དུ་མི་སྣུན་པར་བྱིང་རྒོད་ཀྱི་་༌་
གཉེན་པོ་ཧ་ཅང་འདུ་བྱེད་པ་སྟེ་ཉེས་པ་ལྔ་བོ་འདི་བཅར་གྱིས་ངོས་
ཟིན་པ་བྱས་ནས་དེའི་གཉེན་པོ་ནི་དབུས་མཐའ་ལས། གནས་དང་
དེ་ལ་གནས་པ་དང་། ། རྒྱུ་དང་འབྲས་བུ་ཉིད་དུའོ། །དམིགས་པ་
བརྗེད་པར་མ་གྱུར་དང་། །བྱིང་དང་རྒོད་པ་རྟོགས་པ་དང་། །དེ་
སྤོང་མངོན་པར་འདུ་བྱེད་དང་། །ཞི་ཚེ་རྣལ་དུ་འཇུག་པའོ། །ཞེས་
པ་ཏིང་ངེ་འཛིན་ལ་བརྩོན་འགྲུས་རྒྱུན་ལྡན་དུ་རྩོམ་ནུས་པ་ནི་གནས་
པ་བོ་ཡིན་ལ་དེ་གང་ལ་གནས་ན། ཏིང་ངེ་འཛིན་ལ་དོན་གཉེར་གྱི་
འདུན་པ་ལས་བྱུང་ཞིང་གནས། འདུན་པ་དེ་ཏིང་ངེ་འཛིན་གྱི་ཡོན་
ཏན་མཐོང་བས་ཡིད་འཕྲོགས་ པའི་དད་པ་ལས་བྱུང་། བརྩོན་་་་
འགྲུས་བརྩམས་པའི་འབྲས་བུ་ཤིན་སྦྱངས་བཞིས་ནི་ལེ་ལོ་འཇོམས་



ལམ་ཁྲིད་འཇམ་དཔལ་ཞལ་ལུང་བཞུགས་སོ། ། 175
པར་བྱེད། བརྗེད་པའི་གཉེན་པོ་ནི་ཀུན་ལས་བཏུས་ལས། དྲན་
པ་གང་ཞེ་ན། འདྲིས་པའི་དངོས་པོ་ལ་སེམས་ཀྱི་བརྗེད་པ་མེད་པ་
སྟེ་རྣམ་པར་མི་གཡེང་བའི་ལས་ཅན་ནོ། ། ཞེས་སྔར་ནས་ཡང་ཡང་
འདྲིས་པར་བྱས་པའི་དམིགས་པའི་ཡུལ་གང་ཡིན་པ་དེ་མ་དོར་བར་
ཐུ་རེ་དྲན་པ་ནི་མ་བརྗེད་པ་ཡིན་ལ། དམིགས་པ་དེ་ལས་སེམས་
གཞན་དུ་མི་འཕྲོ་བའི་ཁྱད་ཆོས་གསུམ་ལྡན་གྱི་དྲན་པས་ནི་བརྗེད་པ་
འཇོམས་པར་བྱེད་དོ། །བྱིང་རྒོད་ཀྱི་གཉེན་པོ་ནི་དབུ་མ་སྙིང་བོ་ལས།
ཡིད་ཀྱི་གླང་བོ་ལོག་འགྲོ་བ། ། དམིགས་པའི་ཀ་བ་བརྟན་པོ་ལ། །
དྲན་པའི་ཐག་པས་ངེས་བཅིངས་ནས། ། ཤེས་རབ་ལྕགས་ཀྱུས་རིམ་
དབང་བྱ། ། ཞེས་དྲན་པས་སེམས་དམིགས་པ་ལ་གནས་པ་དེ་བྱིང་
རྒོད་ཀྱི་དབང་དུ་སོང་ན་གླང་བོ་ཆེ་མ་དུལ་བ་ལྕགས་ཀྱུས་འདུལ་བ་
བཞིན་ཤེས་བཞིན་གྱིས་བྱིང་རྒོད་ཀྱི་བྱ་ར་བྱས་ནས་དེའི་དབང་དུ་མི་
གཏོང་བ་སྤྱོད་འཇུག་ལས། ལུས་དང་སེམས་ཀྱི་གནས་སྐབས་ལ། །
ཡང་དང་ཡང་དུ་བརྟག་བྱ་བ། ། དེ་དེ་ཁོ་ན་མདོར་ན་ནི། ། ཤེས་་་
བཞིན་བསྲུང་བའི་མཚན་ཉིད་དོ། །ཞེས་སེམས་བཟུང་སྟེ་དམིགས་
པའི་རྒྱུན་བསྐྱངས་པས་བྱིང་བ་དང་རྒོད་པ་སེལ། དེ་ལྟ་བུའི་བྱིང་
རྒོད་སེལ་བ་ལ། ད་ལྟ་བྱིང་རྒོད་ཅེས་སྒོམ་ཆེན་ཀུན་གྱི་ངག་ལས་
རླུང་ལྟར་གྲགས་ནའང་། ཕལ་ཆེར་ནི་མིང་ཙམ་ལས་ངོས་འཛིན་རྒྱུ་
མེད་ཅིང་། ངོས་ཟིན་པའི་ལུགས་སུ་བྱས་པ་རྣམས་བྱིང་རྨུགས་ཀྱི་
དབྱེ་བ་མ་ཕྱེད་པར་གཅིག་ཏུ་བྱས་ཏེ་བྱིང་བ་མཐའ་དག་ཏིང་ངེ་་



176 ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
འཛིན་རྣལ་མར་ངོས་བཟུང་ནས་རི་སུལ་དུ་མི་ཚེ་སྟོང་བར་འཛད་པ་
ཆེས་མང་ངོ༌། །ཇི་ལྟར་ན། ཀུན་ལས་བཏུས་ལས།རྒོད་པ་གང་ཞེ་ན།
སྡུག་པའི་མཚན་མའི་རྗེས་སུ་འཇུག་པའི་འདོད་ཆགས་ཀྱི་ཆར་་་་་
གཏོགས་པའི་སེམས་རྣམ་པར་མ་ཞི་བ་སྟེ་ཞི་གནས་ཀྱི་བར་དུ་གཅོད་
པའི་ལས་ཅན་ནོ། །ཞེས་ཡུལ་ཡིད་དུ་འོང་བ་ལ་འདོད་ཆགས་ཀྱིས་
སེམས་མ་ཞི་བ་ཞིག་ལ་བཤད་པས་ཞེ་སྡང་བའི་དབང་གིས་དགྲ་ལ་
རྣམ་རྟོག་འཕྲོ་བ་རྣམས་ནི་རྒོད་པ་མ་ཡིན་ཡང་། ཞི་གནས་ལ་བར་
དུ་གཅོད་པའི་སེམས་གཞན་དུ་འཕྲོ་བའི་རྣམ་རྟོག་མཐའ་དག་ཞི་
གནས་ཀྱི་གེགས་སུ་བྱས་ཏེ་དགག་དགོས་སོ། །དེ་བཞིན་དུ་སྒོམ་རིམ་
བར་བ་ལས། གང་གི་ཚེ་དམུས་ལོང་ལྟ་བུའམ་མི་མུན་པར་ཞུགས་
པ་ལྟ་བུའམ། མིག་བཙུམས་པ་ལྟ་བུར་སེམས་ཀྱིས་དམིགས་པ་་་
གསལ་བར་མི་མཐོང་བ་དེའི་ཚེ་བྱིང་བར་གྱུར་པར་རིག་པར་བྱའོ།
། ཞེས་དམིགས་པ་གང་ལ་གཏད་པ་དེ་ལ་དྭངས་ཆ་ཙམ་ཡོད་ཀྱང་
དམིགས་པའི་འཛིན་སྟངས་ཀྱི་ངར་ཆ་དམ་ སྤྲིང་ངེ་བ་མེད་ན་མི་་་༌་
གསལ་ཞིང་འཛིན་སྟངས་དམའ་རུ་སོང་བའི་ཤེས་པ་ཞིག་ལ་བྱིང་བར་
ངོས་འཛིན། རྨུགས་པ་ནི་གཏི་མུག་གི་ཆ་ཤས་ལུས་སེམས་ལྕི་ཞིང་
ལས་སུ་མི་རུང་བའི་རྣམ་པ་ཅན་གྱི་ཤེས་པ་སྒྲིབ་ལུང་མ་བསྟན་ནམ་མི་
དགེ་བ་ཞིག་ཡིན་པས་རྨུགས་པ་ལ་དགེ་བ་མེད་ལ་བྱིང་བ་ལ་དགེ་བ་
ཡང་ཡོད་དེ། བྱིང་རྒོད་བྱུང་ཚེ་སྤོང་བའི་གཉེན་པོ་འདུ་མི་བྱེད་
པའི་ལྡོག་ཕྱོགས་སུ་ཀུན་ལས་བཏུས་ལས། སེམས་པ་གང་ཞེ་ན།



ལམ་ཁྲིད་འཇམ་དཔལ་ཞལ་ལུང་བཞུགས་སོ། ། 177 །
སེམས་མངོན་པར་འདུ་བྱེད་པ་ཡིད་ཀྱི་ལས་ཏེ་དགེ་བ་དང་མི་དགེ་བ་
དང་ལུང་དུ་མ་བསྟན་པ་རྣམས་ལ་སེམས་འཇུག་པར་བྱེད་པའི་ལས་
ཅན་ནོ། ། ཞེས་སེམས་དགེ་མི་དགེ་ལུང་མ་བསྟན་གང་རུང་ལ་སྐུལ་
བའི་སེམས་བྱུང་དེ་སེམས་པ་ཡིན་པས་སྐབས་འདིར་ཤེས་བཞིན་གྱིས་
བྱིང་རྒོད་ངོས་ཟིན་ན་དབུ་མ་སྙིང་བོ་ལས། ཞུམ་པ་དམིགས་པ་རྒྱ་
ཆེན་དང་། ། བསྒོམས་པས་ཡངས་པ་ཉིད་དུ་བྱ། །ཞེས་སེམས་
ནང་དུ་བསྡུས་དྲགས་པའི་སྐྱོན་ཡིན་པས་ན་དམིགས་པ་ཅུང་ཟད་སྤྲོས་
པས་བཟློག དེས་ཀྱང་མ་སེལ་བར་བྱིང་བ་ཤུགས་ཆེར་སོང་ན་རེ་
ཞིག་དམིགས་པ་གློད་ནས་དཀོན་མཆོག་གསུམ་དང་གཏོང་བ་ཚུལ་
ཁྲིམས་ལྷ་རྗེས་སུ་དྲན་པ་དྲུག་དང་། དལ་འབྱོར་ཐོབ་པའི་ཕན་
ཡོན་སོགས་བསམ་པ། སྤྱོད་ལམ་འཆག་པ། སྣང་བའི་མཚན་མ་
ཡིད་ལ་བྱེད་པ། གདོང་ཆུས་འཁྲུ་བ། བསིལ་སར་གནས་པ་་་
སོགས་ཀྱི་སྒོ་ནས་བཟློག་པ་དང་། དབུ་མ་སྙིང་བོ་ནས། རྒོད་པ་
མི་རྟག་ལ་སོགས་པ། །ཡིད་ལ་བྱེད་པས་ཞི་བར་བྱ། །ཞེས་འདོད་
ཆགས་ཀྱི་ཡུལ་ལ་རྒོད་པ་ན་མི་རྟག་པ་དང་སྡུག་བསྔལ་སོགས་སྐྱོ་ཤས་
དྲག་པོ་བསྒོམས་པས་བཟློག་པ་ཡིན་ནོ། །དེས་མཚོན་པའི་ཞེ་སྡང་
སོགས་རྟོག་པ་སྣ་ཚོགས་གང་འཕྲོ་བ་དེ་གའི་གཉེན་པོ་སྒོམ་པ་གནད་
དུ་ཆེ། མདོར་ན་དབང་བོའི་སྒོ་མི་སྲུང་བ། ཟས་ཀྱི་ཚོད་མི་རིག་
པ། ནམ་གྱི་ཆ་སྟོད་ཆ་སྨད་ལ་ཉལ་བ། གཉིད་རྨུགས་དང་འདོད་
པའི་ཡུལ་ཧ་ཅང་བསྟན་དྲགས་པ་སོགས་ཐུན་མོང་གི་རྒྱུ་རྣམས་ཀྱང་



178 ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
སྤང་བའོ། །བྱིང་རྒོད་ཀྱི་གཉེན་པོ་ཧ་ཅང་འདུ་བྱེད་པ་སེལ་བ་ནི།
སྒོམ་རིམ་ཕྱི་མ་གཉིས་ལས། གལ་ཏེ་སེམས་མཉམ་པར་ཞུགས་པ་ལ་
རྩོལ་བ་བྱས་ན་དེའི་ཚེ་སེམས་རྣམ་པར་གཡེང་བར་འགྱུར་རོ། །ཞེས་
སེམས་གནས་བརྒྱུད་པའི་མཐར་བྱིང་བ་དང་རྒོད་པ་གང་རུང་གི་
དབང་དུ་མི་འགྲོ་བའི་སེམས་མཉམ་པའི་དུས་ཡིན་པས་དེའི་ཚེ་སེམས་
གཟེངས་བསྟོད་པ་དང་ནང་དུ་འགུགས་པ་སོགས་བྱིང་རྒོད་ཀྱི་ཟོན་
ཆེན་པོ་འདུ་བྱེད་པའི་རྩོལ་བ་ཆེ་ན་ཏིང་ངེ་འཛིན་གྱི་སྐྱོན་ཡིན་པས་
གློད་ཤེས་པའི་འདུ་བྱེད་བཏང་སྙོམས་བྱེད་པ་ནི་བྱིང་རྒོད་ཀྱི་གཉེན་
པོ་བསྟེན་དྲགས་པ་དེའི་གཉེན་པོ་ཡིན་ལ། གློད་ཟེར་བའི་མིང་ཙམ་
རྣ་བར་ཐོས་པས་གློད་རབ་ལ་སྒོམ་རབ་ཅེས་སྨྲ་མོད། དེ་ནི་བྱིང་
བའི་དབང་དུ་སོང་བའི་སེམས་ཀྱི་དྭངས་ཆ་ཙམ་ལ་སྒོམ་རྣལ་མར་
ངོས་བཟུང་བའི་རང་མཚང་སྟེ། སྐབས་འདིར་གློད་ཤེས་པ་ནི་རྩོལ་
བ་གློད་པ་ཡིན་གྱི། འཛིན་སྟངས་ཀྱི་ངར་གཏོང་བ་ནི་མིན་ཞིང༌།
དུས་ཀྱང་སྒོམ་ཆེན་ཕལ་ཆེར་ཉམས་མྱོང་ཅུང་ཟད་སྐྱེས་པ་ན་གློད་ལ།
རང་རེའི་ལུགས་བྱིང་རྒོད་ཀྱི་དབལ་གཞོམ་པ་ཞེས་སེམས་གནས་དགུ་
བའི་དུས་ཡིན་པས་མི་འདྲའོ། ། དེ་ལྟར་ཉེས་པ་ལྔ་དང་། དེའི་་
གཉེན་པོ་སྤོང་བའི་འདུ་བྱེད་བརྒྱད་ཀྱིས་ཉམས་སུ་ལེན་ཚུལ་རྣམས་
ཉམས་འོག་ཏུ་ལེགས་པར་ཆུད་པར་བྱས་ནས་ཉམས་སུ་ལེན་དགོས་
པས། ལེན་ཚུལ་བཤད་མ་ཐག་པའི་ཚིག་རིས་དེ་འདྲ་ཞིག་བློ་ལ་
བྱུང་བར་བྱས་པས་ཆོག་གི་སྙམ་ན། དོན་དེ་དག་ཐོས་པར་བྱས་



ལམ་ཁྲིད་འཇམ་དཔལ་ཞལ་ལུང་བཞུགས་སོ། ། 179
པའི་སྒོ་ནས་ཉམས་ལེན་སེམས་ ཐོག་ ཏུ་འདྲིལ་མ་ཤེས་ན་ཁ་ཕྱིར་་་
བལྟས་ཀྱི་བཤད་ཡམ་གྱིས་ཆོས་དང་གང་ཟག་སོ་སོར་སོང་བ་མང་
ཞིང་། བླུན་པོ་ལ་མན་ངག་གི་སྙིང་བོ་ཞིག་གིས་ཆོག་མོད་སྔར་་་་
བཤད་པའི་གཞུང་ཆེན་པོ་ནས་བཤད་པ་དེ་དག་ངལ་བ་ཙམ་གྱི་་་༌་
འབྲས་བུར་ཟད་དོ་སྙམ་དུ་སེམས་པ་ནི། དཔེར་ན་ཡུལ་ཐག་རིང་
བོ་ཞིག་ཏུ་འགྲོ་ན་འགྲོ་བའི་ལམ་གྱི་གནས་ཚུལ་མཐའ་དག་རང་་་་
སྟོབས་སམ་གཞན་ལ་བརྟེན་པ་གང་རུང་གིས་རྒྱུས་ཡོད་པ་ཞིག་ངེས་
པར་དགོས་ ཀྱི། ཐམ་ ཐོམ་དུ་ ཕྱིན་ པས་ དོན་ མི་ འགྲུབ་ པ་ ལྟར།
སྒོམ་གྱི་སྐྱོན་སེལ་བོགས་འདོན་གྱི་གནད་མི་ཤེས་པར་ལུས་གནད་
བསྲངས་པ་དང་མིག་བཙུམས་ནས་སྡོད་པའི་སྙིང་རུས་ལ་གྲུབ་པའི་
དབང་ཕྱུག་ཆེན་པོར་རེ་བ་མཐའ་དག་སྡོམ་གསུམ་དུ། བླུན་པོས་
ཕྱག་རྒྱ་ཆེ་བསྒོམས་པ། །ཕལ་ཆེར་དེད་འགྲོའི་རྒྱུ་རུ་གསུངས། །ཞེས་
པའི་དོན་ཐོག་ཏུ་བབ་པར་སྣང་མོད། དེང་དུས་ནི་རང་གཞན་ཀུན་
ལ་ངང་ཚུལ་འདི་དག་གིས་དབྱར་གྱི་སྲིན་བུའི་གྲངས་བཞིན་ཁྱབ་ཅིང་
འཕེལ་བའི་ཕྱིར་ཐམས་ཅད་མཁྱེན་པ་བུས། བདག་གིས་ཆོས་མིན་
སྨྲ་ན་ཆོས་དང་འགལ། ། ཆོས་བཞིན་སྨྲས་ན་བོད་རྣམས་དགྲ་རུ་་་
ལྡང་། །ཞེས་སྒྲོས་གླེང་མང་བ་རང་ཉིད་བྱ་རོག་ལུས་དཀར་སྒྲུབ་པར་
ཟད་དོ། ། སྔར་བཤད་པ་དེ་དག་ངེས་པར་བྱས་ནས་དམིགས་པ་
གཅིག་ལ་སྒྲིལ་ཚུལ། ལམ་སྒྲོན་ལས། དམིགས་པ་གང་རུང་་་་
གཅིག་དག་ལ། །ཡིད་ནི་དགེ་ལ་བཞག་པར་བྱ། །ཞེས་སྐབས་སུ་བབ་



180 ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
ཅིང་རང་ཉིད་དམིགས་པ་གཅིག་ལ་གཏོད་པའི་ཡུལ་ནི་སྤྱིར་བཏང་ལ་
སྐུ་གཟུགས་ལྟ་བུ་འོས་ཤིང་། དེའི་ནང་ནས། ཏིང་འཛིན་རྒྱལ་པོ་
ལས། གསེར་གྱི་ཁ་དོག་ལྟ་བུའི་སྐུ་ལུས་ཀྱི། །འཇིག་རྟེན་མགོན་པོ་
ཀུན་ཏུ་མཛེས་པ་སྟེ། །དམིགས་པ་དེ་ལ་གང་གི་སེམས་འཇུག་པ། །
བྱང་ཆུབ་སེམས་དཔའ་དེ་མཉམ་བཞག་ཅེས་བྱ། ། ཞེས་དེ་བཞིན་
གཤེགས་པའི་སྐུ་གཟུགས་ལ་དམིགས་པས་ཞར་བྱུང་དུ་སངས་རྒྱས་
རྗེས་དྲན་གྱི་བསོད་ནམས་རྒྱ་ཆེར་གསོག་པ། དཔེར་ན་ཟུར་རྡོ་
གཅིག་གིས་རྩིག་པ་གཉིས་ཀྱི་གོ་ཆོད་པ་དང༌། མི་གཅིག་གིས་ཚོང་
ལྟ་བུའི་དོན་གཅོད་པའི་ཞོར་ལ་བྲེལ་བ་གཞན་ཆོད་འགྲོ་བ་དང་་་་
མཚུངས་པས། ཐོག་མར་སྐུ་གཟུགས་བྲིས་འབུར་སོགས་ལ་བལྟ་བ་དང་
བསམ་པ་མང་དུ་བྱས་པས་གཙུག་ཏོར་ཞལ་ཁྱིམ་སྤྱན་ཕྱག་ཞབས་ན་
བཟའ་སོགས་ཀྱི་དབྱིབས་དང་། སྤྱན་གྱི་དཀར་ནག་གིས་མཐའ་
རྟེན་པ་ཚུན་གྱི་ཁ་དོག་ཀྱང་མ་འདྲེས་པ་སོ་སོར་བསམ། བཞུགས་
པ་ལ་བཞེངས་པའི་རྣམ་པ་དང་སྔོན་པོ་ལ་དཀར་བོར་འཆར་བ་ལྟ་བུ་
ལྡོག་ཕྱོགས་སྣ་ཚོགས་ཀྱི་རྗེས་སུ་མི་འབྲང་ཞིང་། ཐོག་མ་ཉིད་ནས་
སངས་རྒྱས་དངོས་ཀྱི་རྣམ་པ་དང་སྤྱན་གྱི་དཀར་ནག་ཚུན་མ་འདྲེས་
པར་མི་འབྱུང་ཡང་།དང་བོ་སྐུ་གཟུགས་མཐོང་བའི་དབྱིབས་དང་སྐུའི་
རྣམ་པ་རགས་པ་ཙམ་འཆར་བ་ལ་རྒྱུན་བསྐྱངས་ནས་བསྒོམས་པས་
མཐར་ཇི་ལྟར་བཤད་པ་ལྟར་འབྱུང་གི ཉམས་ལེན་བྱས་ཙམ་ནས་
ཇི་ལྟ་བ་འབྱུང་དུ་རེ་བའི་ཤ་ཐང་ཐང་བྱས་ན་སྒོམ་གྱི་གེགས་སུ་འགྲོ་



ལམ་ཁྲིད་འཇམ་དཔལ་ཞལ་ལུང་བཞུགས་སོ། ། 181
བས་མཚམས་ཟིན་པར་བྱས་ཏེ། སྟན་འཇམ་ཞིང་བདེ་བ་ལ་རྐང་བ་
སྐྱིལ་ཀྲུང་ངམ་ཕྱེད་སྐྱིལ། མིག་འབྱེད་འཛུམ་རན་པར་སྣ་རྩེར་ཕབ།
ལུས་དྲང་བོར་བསྲངས། ལག་པ་མཉམ་བཞག་མགོ་ཐད་ཀར་སྣ་རྩེ་
དང་ལྟེ་བ་དྲང་བོར་བྱས། སོ་དང་ཆུ་རང་བབས། ལྕེ་རྩེ་རྐན་ལ་
རེག་པ། དབུགས་དལ་བུས་རྒྱུ་བ་སྟེ་ལུས་ཀྱི་སྤྱོད་ལམ་བརྒྱུད་དང་
ལྡན་པའི་སྒོ་ནས་རླུང་གི་འགྲོ་འོང་ཉེར་གཅིག་བགྲང་བ་སོགས་བྱ་བ་
ནི་ཕྱི་རོལ་ཏུ་གཡེང་བ་བཟློག་པའི་ཐབས་ཡིན་གསུངས། དེ་ནས་
ཏིང་ངེ་འཛིན་གྱི་ཡོན་ཏན་ལ་དད་པས་དྲངས་པའི་འདུན་པ་ཤུགས་
དྲག་པོའི་སྒོ་ནས་དགེ་སྦྱོར་ལ་སྤྲོ་ སང་ངེ་བའི་བརྩོན་འགྲུས་དང་་་་
བཅས་ཏེ་སྔར་གོམས་འདྲིས་སུ་བྱས་པའི་སངས་རྒྱས་ཀྱི་སྐུ་གཟུགས་དེ་
ཉིད་སངས་རྒྱས་དངོས་ཀྱི་རྣམ་པར་སྨིན་མཚམས་ཀྱི་ ཐད་ཀྱི་ནམ་
མཁར་ཆེ་ཆུང་བློ་དང་འཚམ་པ་ཞིག་གསལ་བཏབ། དམིགས་ཡུལ་
དེ་ཉིད་མ་བརྗེད་པར་དྲན་པའི་སེམས་དམིགས་པ་ལ་ཐུ་རེར་གནས་
པའི་གསལ་ཆའི་ངར་དང་ལྡན་ཞིང་། གཞན་དུ་མི་འཕྲོ་བའི་གནས་
ཆ་བརྟན་པོ་གཉིས་ཟུང་ལྡན་གྱི་སྒོ་ནས་སྟོང་དུ་ལྷགས་པ་སོགས་ཀྱི་
སྐྱོན་མི་འབྱུང་ཙམ་གྱི་ངོས་བསྒྲིམས་ཏེ་བསྒོམ། དེ་ལ་ཅུང་ཟད་
གནས་པ་སྙམ་བྱེད་པ་ན་དམིགས་པ་དྲན་པས་མ་བརྗེད་པའི་མུ་ནས་
ཤེས་བཞིན་གྱིས་བྱ་ར་བྱས་པས་དམིགས་པའི་གསལ་ཆ་དང་འཛིན་
སྟངས་ཀྱི་ངར་ཆའི་ཤུགས་དམ་སྤྲིང་སྤྲིང་བ་དེ་ཅུང་ཟད་ཞན་དུ་སོང་
བ་མཐོང་ཚེ་བྱིང་བ་ཕྲ་མོ་བྱུང་སྙམ་སྟེ་བཀག གསལ་ཆའི་ངར་ཆ་



182 ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
ཧད་ཀྱི་ཤོར་ནས་དྭངས་ཆ་ཙམ་ལས་མི་འདུག་ན་བྱིང་བ་རགས་པར་
ངོ་ཤེས་པར་བྱེད། འདོད་པའི་ཡུལ་ཡིད་དུ་འོང་བའི་རྣམ་པ་འཆར་
ལ་ཁད་བྱུང་བ་ན་རྒོད་པ་ཕྲ་མོ་དང་འདོད་ཆགས་ཀྱི་རྣམ་པ་ཧད་ཀྱི་
སྐྱེས་པ་རྒོད་པ་རགས་པར་རྟོགས་ནས་དེ་དག་གི་གཉེན་པོའི་སྒོ་ནས་
བྱིང་རྒོད་བཅད་དེ་རྩ་བའི་དམིགས་པའི་སྟེང་དུ་གསལ་ལེ་ཧྲིག་གེར་
ཐུན་ཚད་ཆུ་ཚོད་གཅིག་གི་རིང་འཇོག་གང་ཐུབ་བྱེད་དགོས་ཀྱང་
བསྒྲིམས་དྲག་ན་རྒོད་ཤོས་དང་། གློད་དྲག་པ་ན་བྱིང༌ཤས་སྐྱེ་བའི་
ཕྱིར་གྲིམས་ལྷོད་རན་པའི་མཚམས་ཤིན་ཏུ་དཀའ་བས་མཁས་པ་ཙན་
དྲ་གོ་མིས། བརྩོན་པ་བསྟེན་ན་རྒོད་པ་འབྱུང་འགྱུར་ཞིང་། །དེ་
སྤངས་ན་ནི་ཞུམ་པ་སྐྱེ་བར་འགྱུར།འདི་ཡིས་རིགས་པར་མཉམ་འཇུག་
རྙེད་དཀའ་ན། །བདག་གིས་སེམས་དཀྲུགས་པས་ནི་ཅི་ཞིག་བགྱི། །
ཞེས་ལས་དང་བོ་བ་ལ་ཉེས་པ་ལྔ་སྤོང་འདུ་བྱེད་བརྒྱད་ལྡན་གྱི་ཉམས་
ལེན་གནད་དུ་དྲིལ་བ་དེ་ཉིད་སྒྲ་ཇི་བཞིན་པ་མི་སྐྱེ་ནའང་། སེམས་
གནས་དགུའི་ནང་ཚན་སེམས་འཇོག་པའི་དམིགས་པ་ཞེས་དམིགས་
རྟེན་ལ་ཡུན་དུ་མི་གནས་ཀྱང་ཉམས་དང་སྦྱར་ཏེ་བསྒྲིམས་ནས་སྒོམ་
པ་ལ་ཚུལ་ཇི་ལྟར་བྱ་ན། སེམས་གནས་དང་བོའི་ཚེ་དམིགས་པ་ཁོ་
ན་ལ་སེམས་ཀྱི་གནས་ཆ་མི་སྡོད་པར་རྣམ་རྟོག་རི་གཟར་གྱི་འབབ་ཆུ་
ལྟ་བུར་འོང་བས། ད་ཉམས་ལེན་བྱས་པས་རྟོག་པ་མང་དུ་སོང་
སྙམ་པ་འབྱུང་མོད། དེ་ནི་སྔར་ཉམས་ལེན་གྱི་གནད་མེད་པའི་དུས་
དཔེར་ན་ལམ་ཆེན་ཞིག་ལ་འགྲུལ་བ་རྒྱུན་མི་འཆད་དུ་འགྲོ་ཡང་དེ་ལ་



ལམ་ཁྲིད་འཇམ་དཔལ་ཞལ་ལུང་བཞུགས་སོ། །
183
ཆེད་དུ་བལྟ་བའི་འདུན་པ་མེད་པའི་དབང་གིས་མང་ཉུང་གི་རྟོག་
དཔྱོད་མི་འབྱུང་ལ། འབད་པས་བལྟས་ན་མི་ཁལ་སོགས་མང་བོ་
འདི་འདྲ་བྱུང་སྙམ་པ། སྔོན་ཆད་རྟོག་པ་འོག་འགྱུའི་འཁོར་ལོ་
བསྐོར་ཡང་ངོས་མ་ཟིན་པ་ལ་སྐབས་འདིར་སེམས་ཀྱི་ཉམས་ལེན་བྱས་
པ་ལ་བརྟེན་ནས་རྣམ་རྟོག་ངོས་ཟིན་གྱི་ཉམས་ཤིག་འོང་བས་མགོན་
པོ་བྱམས་པས་མདོ་སྡེ་རྒྱུན་དུ་སེམས་གནས་པའི་ཐབས་དགུ་བོ་དེ་
སྟོབས་དྲུག་གིས་འགྲུབ་ལུགས་ཡིད་ལ་བྱེད་པ་བཞིར་བཤད་པའི་་
སྐབས་ཀྱི་སྟོབས་དྲུག་གི་ནང་ཚན་ཐོས་པའི་སྟོབས་ཀྱིས་འགྲུབ་པའི་
སེམས་གནས་དང་བོ་སེམས་འཇོག་པ་ཞེས་བྱ་བ་དམིགས་པའི་་་་
གདམས་པ་ཐོས་པ་ཙམ་གྱི་རྗེས་སུ་འབྲངས་ནས་དམིགས་པ་ལ་སེམས་
གཏད་པ་ཙམ་གྱི་སྐབས་ཡིན་ནོ། །དེ་ནས་རིམ་གྱིས་བསྒོམས་པ་ན་
གཅོང་རོང་དོག་མོའི་འབབ་ཆུ་ལྟར་རེས་རྣམ་རྟོག་ཞི་ཞིང་རེས་ཐོ་
ལེར་སྐྱེ་བའི་རྣམ་རྟོག་ངལ་གསོ་བའི་ཉམས་ཤིག་འོང་། དེའི་ཚེ་
སྟོབས་གཉིས་པ་བསམ་པས་འགྲུབ་པའི་སེམས་གཉིས་པ་རྒྱུན་དུ་
འཇོག་པ་ཞེས་བྱ་བ་དམིགས་པ་ལ་རྒྱུན་ཅུང་ཟད་འཐུད་ནུས་པ་ཡིན།
སེམས་གནས་འདི་གཉིས་ལ་བྱིང་རྒོད་ཆེས་མང་ཞིང་ཏིང་འཛིན་ཉུང་
ངུ་ལས་མི་འོང་བས་ཡིད་བྱེད་བཞིའི་ནང་གི་དང་བོ་བསྒྲིམས་ཏེ་་་
འཇུག་པའི་སྐབས་སོ། ། དེ་ནས་ཅུང་ཟད་གོམས་པ་ན་ལུང་བ་ཕུ་་
གསུམ་གྱི་རྫིང་ཆུ་ལྟ་བུ་འགལ་རྐྱེན་གྱིས་མ་དཀྲུགས་པའི་ཚེ་སེམས་
གནས་པ་སྙམ་བྱེད་ལ། རྐྱེན་བྱུང་ཚེ་མི་གནས་པའི་རྣམ་རྟོག་ཐང་



184
ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
ཆད་པའི་ཉམས་ཤིག་འོང་། དེའི་ཚེ་སྟོབས་གསུམ་པ་དྲན་པས་་
འགྲུབ་པའི་སེམས་གནས་གསུམ་པ་གླན་ཏེ་འཇོག་པ་ཞེས་བྱ་བ་སེམས་
གཡེང་ བ་ མྱུར་ དུ་ རྟོགས་ ནས་ སླར་ དམིགས་ པ་ ལ་ གློན་ པ་ དང༌།
སེམས་གནས་བཞི་བ་ཉེ་བར་འཇོག་པ་ཞེས་བྱ་བ་རྒྱ་ཆེན་པོ་ལས་་
བསྡུས་ཏེ་ཕྲ་བར་བྱེད་པ་དང་། སྟོབས་བཞི་བ་ཤེས་བཞིན་གྱིས་
འགྲུབ་པའི་སེམས་གནས་ལྔ་བ་དུལ་བར་བྱེད་པ་ཞེས་བྱ་བ་ཏིང་ངེ་
འཛིན་གྱི་ཡོན་ཏན་ལ་དགའ་པ་དང༌། སེམས་གནས་དྲུག་པ་ཞི་
བར་བྱེད་པ་ཞེས་བྱ་བ་རྣམ་གཡེང་གི་ཉེས་དམིགས་རིག་ནས་འགོག་
པ་དང་། སྟོབས་ལྔ་བ་བརྩོན་འགྲུས་ཀྱིས་འགྲུབ་པའི་སེམས་གནས་
ལ་བདུན་པ་དང་བརྒྱད་པ་གཉིས་ཡོད་པའི་བདུན་པ་རྣམ་པར་ཞི་
བར་བྱེད་པ་ཞེས་བྱ་བ་ཆགས་སེམས་ཉོན་མོངས་རྩོལ་བས་སྤངས་ཏེ་
ཞི་བར་བྱེད། སེམས་གནས་གསུམ་པ་ནས་བདུན་པའི་བར་གྱི་ལྔ་བོ་
འདི་ལ་བྱིང་རྒོད་ཀྱིས་བར་དུ་གཅོད་པས་ཡིད་བྱེད་བཞིའི་ནང་གི་
གཉིས་པ་སྐབས་སུ་ཆད་ཅིང་འཇུག་པའི་དུས་སོ། །དེ་ནས་རིམ་གྱིས་
བསྒོམས་པས་རྒྱ་མཚོ་རླབས་དང་བཅས་པ་ལྟ་བུ་རྣམ་རྟོག་ཅི་བྱུང་
ཡང་གཉེན་པོ་དྲན་འཛིན་ཅུང་ཟད་བསྟེན་པས་རང་མལ་དུ་ཞི་འགྲོ་
བས་རྣམ་རྟོག་འདུ་བྱེད་པ་ཞེས་བྱ་བའི་ཉམས་འོང་། དེའི་ཚེ་སྔར་
བཤད་པའི་སྟོབས་ལྔ་བས་འགྲུབ་པའི་སེམས་གནས་བརྒྱད་པ་རྩེ་་་
གཅིག་ཏུ་བྱེད་པ་ཞེས་བྱ་བ་ཏིང་ངེ་འཛིན་རྒྱུན་ཆགས་སུ་འགྲུབ་པ་
ཡིན་ནོ། །སེམས་གནས་བརྒྱད་པ་ལ་བྱིང་རྒོད་ཀྱིས་བར་དུ་མི་གཅོད་



ལམ་ཁྲིད་འཇམ་དཔལ་ཞལ་ལུང་བཞུགས་སོ། ། 185
པར་ཡིད་བྱེད་བཞིའི་ནང་གི་གསུམ་པ་སྐབས་སུ་ཆད་པ་མེད་པར་
འཇུག་པའི་དུས་སོ། །དེ་ནས་རིམ་གྱིས་བསྒོམས་པས་རྒྱ་མཚོ་རླབས་
དང་བྲལ་བ་ལྟ་བུ་ཡུལ་རྐྱེན་ ཅི་བྱུང་ཡང་གཉེན་པོ་དྲན་འཛིན་གྱི་་
འབད་རྩོལ་ལ་མ་བལྟོས་པར་ཏིང་འཛིན་རང་བབས་སུ་འཆར་བས་
རྣམ་རྟོག་མངོན་པར་འདུ་མི་བྱེད་པའི་ཉམས་ཀྱི་མཉམ་བཞག་འོང་།
དེའི་ཚེ་སྟོབས་དྲུག་པ་ཡོངས་སུ་འདྲིས་པ་ལས་འགྲུབ་པའི་ སེམས་
གནས་དགུ་བ་མཉམ་པར་འཇོག་པ་ཞེས་བྱ་བ་རྩོལ་མེད་དུ་དམིགས་
པ་ལ་འཇོག་པས་ཡིད་བྱེད་བཞིའི་ནང་གི་བཞི་བ་ལྷུན་གྱིས་གྲུབ་པར་
འཇུག་པའི་དུས་སོ། །འདིའི་སྐབས་སུ་བྱིང་རྒོད་འགོག་པའི་རྩོལ་བ་
སྐྱོན་དུ་འགྱུར་བར་དགོངས་ནས་གོང་མ་རྣམས་གློད་རབ་ཅེས་གསུང་
བ་མ་གོ་བར་འཛིན་སྟངས་ཀྱི་ངར་ཆ་གློད་པར་གོ་བའི་སྐྱོན་འབྱུང་
བས་གནད་འགག་འདི་དག་ལེགས་པར་ཤེས་དགོས་ཀྱི། པུས་་་་
འཁྱུད་སྒོམ་ཞྭ་དྲ་ཕད་ཙམ་ཡོད་པས་སྒོམ་རྒྱུད་ལ་སྐྱེ་བ་ནི་མིན་ནོ། །
དེ་ལྟར་སེམས་གནས་དགུ་ལ་ཡིད་བྱེད་བཞིར་བཤད་པའི་དང་བོ་
གཉིས་ལ་བསྒྲིམས་ཏེ་འཇུག་པ་དང་བར་བ་ལྔ་ལ་ཆད་ཅིང་འཇུག་
པའི་ཐ་སྙད་བྱས་ན་དང་བོ་གཉིས་ལའང་ཆད་ཅིང་འཇུག་པ་དང་
བར་བ་ལྔ་ལ་ཡང་བསྒྲིམས་ཏེ་འཇུག་པ་དགོས་པས་མི་རིགས་སོ་སྙམ་
པའི་ལོག་རྟོག་སྐྱེས་ན་སྐྱོན་མེད་དེ། བར་བ་ལྔ་ལ་བསྒྲིམས་པ་དང་
ཆད་པའི་འཇུག་ཚུལ་གཉིས་ཀ་ཡོད་ཀྱང་དང་བོ་གཉིས་ལ་ཆད་པའི་
ཐ་སྙད་བྱར་མེད་དེ། བྱིང་རྒོད་ཤིན་ཏུ་མང་བའི་བར་བར་ལ་་་་་



186 ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
གནས་པ་ཅུང་ཟད་ལས་མི་སྐྱེ་ལ། བར་བ་ལྔའི་སྐབས་ཏིང་ངེ་་་
འཛིན་ཤས་ཆེར་སྒོམ་པའི་བར་བར་ལ་བྱིང་རྒོད་ཀྱིས་ཡང་ཡང་གཅོད་
པའི་ཕྱིར། དཔེར་ན་མི་གསུམ་གྱི་དང་བོ་ལ་ཤ བར་བ་ལ་ཐུད་
དང་ཤ་གཉིས་ཀ ཐ་མ་ལ་དེའི་སྟེང་དུ་མར་ཁུ་དང་བཅས་གསུམ་
དྲངས་ན་དང་བོ་ལ་ཤ་བྱིན་པའི་ཐ་སྙད་དང་། བར་བ་ལ་ཤ་ཡོད་
ཀྱང་ ཤ་ བྱིན་ མི་ ཟེར་ བར་ ཉིས་ སྤེལ་ གྱི་ ཐ་ སྙད་ འདོགས་ ཤིང་།
གསུམ་པ་ལ་ཉིས་སྤེལ་ཚང་ཡང་སུམ་སྤེལ་ཡོད་པའི་དབང་གིས་ཉིས་
སྤེལ་བྱིན་ཞེས་བྱར་མི་རུང་བ་ལྟ་བུ་ཡིན་ནོ། །དེ་ལྟར་སེམས་གནས་
དགུ་བ་བྱིང་རྒོད་ཕྲ་མོ་དང་བྲལ་བས་ཡུལ་རིང་དུ་སྐྱོང་ནུས་པའི་རྩོལ་
མེད་ཀྱི་ཏིང་ངེ་འཛིན་སྐྱེས་པ་དེ་ཞི་གནས་ཡིན་ནམ་སྙམ་ན། མདོ་
སྡེ་རྒྱུན་ལས། དེ་གོམས་པ་ལས་འདུ་མི་བྱེད། །དེ་ནས་དེ་ཡི་ལུས་
དང་སེམས། །ཤིན་ཏུ་སྦྱངས་པ་ཆེ་ཐོབ་ནས། །ཡིད་ལ་བྱེད་དང་
བཅས་ཞེས་བྱ། །ཞེས་སྐབས་འདི་ནས་བཟུང་སྟེ་ཡིད་ལ་བྱེད་པ་ཞེས་
བཤད་པའི་ཞི་གནས་རྗེས་མཐུན་པ་ཡིན་ཏེ། ཞི་གནས་མཚན་ཉིད་
པ་འཐོབ་པ་ལ་ལུས་སེམས་ཤིན་སྦྱངས་ཀྱི་དགའ་བདེ་ཁྱད་པར་ཅན་
ཐོབ་དགོས་སོ། །དེ་ལྟར་ན་སེམས་གནས་དགུ་བའི་ཏིང་ངེ་འཛིན་
ཐོག་མར་སྐྱེས་པའི་དུས་ཤིན་སྦྱངས་མེད་པར་དགོས་ན། ཤིན་་་་
སྦྱངས་ཕྲ་མོ་སྐྱེས་པ་ཆུང་བས་རིག་དཀའ་ཡང་། འདི་དག་གི་་་༌
སྐབས་ཞི་གནས་རྗེས་མཐུན་པའི་ཡིད་བྱེད་དུ་འཆད་པའི་རྒྱུ་མཚན།
དཔེར་ན་ཚེས་བཅོ་ལྔའི་ཟླ་བའི་ཆ་ཤས་ཡོངས་སུ་རྫོགས་པ་ལ་ཚེས་



ལམ་ཁྲིད་འཇམ་དཔལ་ཞལ་ལུང་བཞུགས་སོ། ། ་187
གཉིས་ནས་རིམ་ཀྱིས་ཆ་ཤས་གསོག་དགོས་ནའང་། ཚེས་གཉིས་ཀྱི་ཟླ་
བའི་ཆ་ཕྲ་མོ་དེ་ཟླ་བ་ཡིན་ཡང་བཅོ་ལྔའི་ཟླ་བ་མིན་པ་ལྟར། ཤིན་
སྦྱངས་ཀྱི་ཆ་ཕྲ་མོ་དེ་གོང་དུ་འཕེལ་བ་ལས་མཐར་ཉོན་མོངས་པའི་
ཕྱོགས་སུ་གྱུར་པ་དགེ་བ་ལ་གང་འདོད་དུ་བཀོལ་མི་རུང་བའི་གནས་
ངན་ལེན་ཞི་ནས་སེམས་ཀྱི་ཤིན་སྦྱངས་སྐྱེ། དེའི་མཐུས་ལས་རླུང་གི་
རླུང་ལུས་ཤ་རྒྱུབས་ལུས་ཀྱི་གནས་ངན་ལེན་དང་བྲལ་ནས་བལ་ལྟར་
ཡང་བའི་ལུས་ཀྱི་ཤིན་སྦྱངས་སྐྱེ། དེ་ལ་བརྟེན་ནས་ལུས་ལ་བདེ་
བའི་ཉམས་ཆེན་པོ་སྐྱེ། དེའི་མཐུས་ཡིད་བདེ་ཉམས་ཀྱི་སེམས་ཤིན་
སྦྱངས་ཀྱི་བདེ་བ་སྐྱེ། དེ་ཡང་ལུས་ཤིན་སྦྱངས་སྐྱེས་མ་ཐག་ཏུ་སེམས་
དགའ་ཡལ་ཡལ་བ་བྱུང་བ་དེའི་ཚེ་ཞི་གནས་ཅུང་ཟད་མ་ཐོབ་ལ།
དགའ་ཡལ་བ་དེ་ཆུང་དུ་སོང་ནས་སེམས་དམིགས་པ་ལ་ལྷན་ནེ་སྡོད་
པའི་ཏིང་ངེ་འཛིན་དང་རྗེས་སུ་མཐུན་པའི་ཤིན་སྦྱངས་མི་གཡོ་བ་
ཐོབ་པ་དང་དུས་མཉམ་དུ་ཞི་གནས་འགྲུབ་པས་ད་ལྟའི་གྲུབ་ཆེན་དུ་
རློམ་པ་རྣམས་ཀྱིས་གཞུང་ཆེན་པོ་འདི་དག་དང་བསྟུན་ན་གར་ཡང་
མ་ཕྱིན་པར་སྣང་ངོ་། །འོན་ཀྱང་དགའ་ཡལ་བ་དེ་ཆུང་དུ་སོང་བས་
ཤིན་སྦྱངས་ཟད་པ་མ་ཡིན་ཏེ། དཔེར་ན་གཏམ་སྙན་ཐོས་མ་ཐག་
ཏུ་སེམས་དགའ་གཡེང་ངེ་བ་དེ་ཡུན་ཞིག་སོང་བ་ན་ཞི་འགྲོ་ཡང་།
གཏམ་སྙན་མི་བདེན་པ་མ་ཡིན་པ་དང་འདྲ་གསུངས། ལུས་སེམས་
ཤིན་སྦྱངས་ཀྱི་བདེ་བ་ཁྱད་པར་ཅན་གྱི་ཞི་གནས་དེ་མངོན་དུ་བྱས་པ་
དང་བསམ་གཏན་དང་བོའི་ཉེར་བསྡོགས་ཐོབ་པ་ཡིན་ཡང་། འདི་



188 ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
ག་ཙམ་གྱིས་ཉོན་མོངས་པ་མངོན་གྱུར་ཡང་མགོ་གནོན་མི་ནུས་མོད།
འོ་ན་སྔར་ལྷག་པ་ཏིང་ངེ་འཛིན་གྱི་བསླབ་པ་དང་ཞི་གནས་ཀྱིས་ཉོན་
མོངས་པ་མངོན་གྱུར་མགོ་གནོན་པར་བཤད་པ་དང་འགལ་ལམ་སྙམ་
ན་དེ་ནི་ཞི་རགས་ཀྱི་རྣམ་པ་ཅན་གྱི་ལྷག་མཐོང་སོགས་ཀྱང་ཞི་གནས་
སུ་བསྡུས་པ་ལ་དགོངས་པ་ཡིན་གསུངས་། དེས་ན་ད་དུང་ལམ་ལ་
སློབ་དགོས། སློབ་ཚུལ་འཇིག་རྟེན་པའི་ལམ་ཞི་རགས་ཀྱི་རྣམ་པ་
ཅན་གྱི་ལྷག་མཐོང་བསྒོམས་པས་འདོད་པ་ན་སྤྱོད་པའི་བསྒོམས་པས་
སྤང་བར་བྱ་བའི་ཉོན་མོངས་ཕལ་ཆེར་ནུབ། དགའ་བདེ་དང་་་་
བཅས་པའི་བསམ་གཏན་དང་བོའི་དངོས་གཞི་འཐོབ། མངོན་་་་
ཤེས་རྫུ་འཕྲུལ་ཀྱང་མཚན་ཉིད་པ་འབྱུང༌། རིམ་གྱིས་བསྒོམས་པས་
ཅི་ཡང་མེད་མན་ཆད་ཀྱི་ཉོན་མོངས་པ་མངོན་གྱུར་ཐམས་ཅད་སྤངས་
ཏེ་སྲིད་རྩེའི་སེམས་འཐོབ་པ་ཡིན་ལ། བསམ་གཏན་དང་པོའི་ཉེར་
བསྡོགས་ཐོབ་པའི་སྟེང་ནས་བདག་མེད་གཉིས་ཀྱི་དོན་ལ་དཔྱོད་པའི་
ལྷག་མཐོང་བསྒོམས་པས་ཉན་ཐོས་ཀྱི་མཐོང་ལམ་ལྟ་བུ་ཐོབ་ན་ཞི་
རགས་ཀྱི་རྣམ་པ་ཅན་གྱི་བསམ་གཏན་དང་བོའི་དངོས་གཞི་ཡན་ཆད་
དངོས་སུ་མ་བསྒོམས་ཀྱང་དེ་དག་གི་ཡོན་ཏན་ཤུགས་ཀྱིས་འཐོབ་
ཅིང་། ཐེག་པ་གསུམ་པོ་གང་རུང་གི་སྒོམ་ལམ་བར་ཆད་མེད་ལམ་
གྱིས་ཉོན་མོངས་པའི་གཉེན་པོ་བྱས་ཏེ་རྩ་བ་ནས་སྤོང་བ་ལགས་སོ། །
སྨྲས་པ། ལེ་ལོ་ལ་སོགས་ཉེས་པའི་རང་མཚང་རིག། དད་
སོགས་འདུ་བྱེད་བརྒྱད་ཀྱི་ཕན་ཡོན་མཐོང་། ། སེམས་གནས་དགུ་་



ལམ་ཁྲིད་འཇམ་དཔལ་ཞལ་ལུང་བཞུགས་སོ། ། 189
བས་ཉེར་དྲངས་ཤིན་སྦྱངས་ཀྱི། །བདེ་གསལ་མི་རྟོག་ཞི་གནས་ཏིང་
འཛིན་མཚར། སྔོན་ཆད་ཅུང་ཟད་བསྒོམ་བློའི་ཉམས་ལེན་གྱིས། །
ཉོན་མོངས་དུག་གསུམ་མ་བྲི་བག་ལ་ཞ། ། བདེར་གནས་ཆོས་པའི་
བཟང་བརྫུ་རྐྱེན་ངན་གྱི། །ཕྲ་མོའི་གནོད་པས་ཐ་མལ་རང་མཚང་
སྟོན། །མུ་སྟེགས་བྱེད་དང་ཐུན་མོང་སེམས་གནས་ལ། །མ་དུལ་ཡིད་
འདི་ཅུང་ཟད་མི་གནས་ཀྱང་། ། སྲིད་ཞིའི་མཐའ་ལས་འདས་པའི་
སངས་རྒྱས་སུ། ། ཞལ་གྱིས་འཆེས་རྣམས་མཛུབ་མོ་ནང་དུ་ཁུག།
དཀའ་གནད་འདི་འདྲས་མངོན་ཤེས་རྫུ་འཕྲུལ་སོགས། །འགྲུབ་པར་
གསུང་རབ་དགོངས་འགྲེལ་ལས་བཤད་ན། །ལྟོ་འགྲངས་ཉི་མས་དྲོས་
པའི་འགྱིང་བག་ལ། ། གྲུབ་རྟགས་བྲག་ལས་ཆུ་བོ་རྡོལ་་་་་་་
བཞིན། །ཀྱེ་མ་སྔོན་ཆད་བློ་བྲིད་རྣམ་གཡེང་གིས། །དོན་མེད་སྟོང་
བའི་ངང་དུ་མི་ཚེ་ཟད། །ད་ནི་འདུ་འཛིས་དབེན་པའི་གནས་མཆོག་
ཏུ། །ཚུལ་འདི་ཉམས་སུ་ལེན་ལ་རྣམ་པར་སྤྲོ། །སེམས་དང་ལུས་ལ་
ཁྱབ་པའི་བདེ་བ་ཡིས། ། ཅི་བྱས་དགེ་བའི་ཕྱོགས་སུ་བཀོལ་ནུས་་་
པའི། ། ས་ཆོད་འདི་ལྟའི་གནད་འགག་ཤེས་གྱུར་ན། ། གྲགས་ཅན་
སངས་རྒྱས་དེ་ཡང་མི་རིང་ཉེ། །ཞེས་བྱ་བ་ནི་བར་སྐབས་ཀྱི་ཚིགས་སུ་
བཅད་པའོ། །
དྲུག་པ་ཤེས་རབ་ཀྱི་ཕར་ཕྱིན་ནི། དེ་ཁོ་ན་ཉིད་ཀྱི་དོན་འཇལ་བ་
དོན་དམ་རྟོགས་པའི་ཤེས་རབ། རིག་པའི་གནས་ལྔ་ལ་མཁས་པ་
ཀུན་རྫོབ་རྟོགས་པའི་ཤེས་རབ། སེམས་ཅན་གྱི་འདི་ཕྱིའི་དོན་ཁ་ན་



190 ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
མ་ཐོ་བ་མེད་པ་སྒྲུབ་ཚུལ་ཤེས་པའི་ཤེས་རབ་རྣམས་ཀྱི་སེམས་ཀྱི་་
གོམས་པ་མཐར་ཕྱིན་པ་ན་ཤེས་རབ་ཀྱི་ཕ་རོལ་ཏུ་ཕྱིན་པ་ཡོངས་སུ་
རྫོགས་པ་ཡིན་ནོ། ། ཤེས་རབ་བརྒྱ་བ་ལས། ། མཐོང་དང་མ་མཐོང་
ཡོན་ཏན་འདི། ། ཀུན་གྱི་རྩ་བ་ཤེས་རབ་ཡིན། །དེ་ལྟར་གཉིས་ཀ་
བསྒྲུབ་པའི་ཕྱིར། །ཤེས་རབ་ཡོངས་སུ་བཟུང་བར་བྱ། །ཞེས་རང་གི་
ཤ་བྱིན་ཡང་སྨན་གྱི་སྡོང་བོ་ལས་བླངས་པ་ལྟར་ང་རྒྱལ་དང་ཞུམ་པ་
མེད་པའི་སྦྱིན་པ་སོགས་ཕར་ཕྱིན་དང་བོ་ལྔ་རྣམ་པར་དག་པ་དང་།
འཁོར་ལོས་སྒྱུར་བའི་རྒྱལ་པོ་བྱང་ཆུབ་སེམས་དཔའ་འདོད་ཡོན་གྱི་
དབང་དུ་མི་འགྲོ་བ་ཡང་ཤེས་རབ་ལ་རག་ལས་ཤིང་མདོར་ན་འཇིག་
རྟེན་དང་འཇིག་རྟེན་ལས་འདས་པའི་ཡོན་ཏན་མཐའ་དག་ཤེས་རབ་
ལ་བརྟེན་ནས་འབྱུང་བའི་ཕྱིར་ན་འདི་ཉིད་དོན་དུ་གཉེར་དགོས་ལ།
གཉེར་བྱའི་ཤེས་རབ་དེ་ལ་རིགས་མང་དུ་ཡོད་པའི་ནང་ནས་ཉོན་
མོངས་པ་ཕྲ་རགས་ཞི་བར་བྱེད་པའི་ལྷག་མཐོང་སྒོམ་པ་གལ་ཆེ་ཞིང་།
དེ་ཡང་ཉོན་མོངས་པ་མངོན་གྱུར་མགོ་གནོན་པའི་འཇིག་རྟེན་པའི་ཞི་
རགས་ཀྱི་ལྷག་མཐོང་དོན་དུ་གཉེར་བྱ་ཡིན་ནམ་སྙམ་ན། བསྔགས་
འོས་བསྔགས་བསྟོད་ལས། ཁྱོད་ཀྱི་ཆོས་ལ་མི་ཕྱོགས་པའི། །སྐྱེ་བོ་
གཏི་མུག་གིས་ལྡོངས་པ། །སྲིད་རྩེའི་བར་དུ་སོང་ནས་ཀྱང༌། །སྡུག་
བསྔལ་ཡང་འབྱུང་སྲིད་པ་བསྒྲུབ། །ཅེས་ཕྱི་རོལ་པ་སོགས་ཅི་ཡང་
མེད་མན་ཆད་ཀྱི་ཉོན་མོངས་པ་མངོན་གྱུར་ཐམས་ཅད་སྤངས་ཏེ་སྲིད་
རྩེའི་སེམས་ཐོབ་ཀྱང་འཁོར་བ་ལས་མི་གྲོལ་བས་ཏིང་འཛིན་རྒྱལ་པོ་



ལམ་ཁྲིད་འཇམ་དཔལ་ཞལ་ལུང་བཞུགས་སོ། ། 191
ལས། ཏིང་ངེ་འཛིན་དེ་སྒོམ་པར་བྱེད་མོད་ཀྱི། །དེས་ནི་བདག་ཏུ་
འདུ་ཤེས་འཇིག་མི་བྱེད། །དེ་ཡིས་ཉོན་མོངས་ཕྱིར་ཞིང་རབ་འཁྲུག་
སྟེ། ། ལྷག་སྤྱོད་འདི་ན་ཏིང་འཛིན་སྒོམ་པ་བཞིན། །ཞེས་བདག་་་་
འཛིན་མ་སྤངས་པའི་མཐུས་མུ་སྟེགས་ལྷག་སྤྱོད་བཞིན་ཉོན་མོངས་
འཁྲུགས་ཏེ། སླར་ཡང་གནས་འོག་མའི་སེམས་སུ་ལྟུང་བས་ན་སྐྱེས་
བུ་ཆེན་པོའི་གདུལ་བྱ་རྣམས་ཀྱི་དོན་དུ་གཉེར་བྱ་ག་ལ་ཡིན། འོ་ན་
སྔར་འབད་པས་བསྒོམས་པའི་ཞི་གནས་དེ་ལ་དོན་མེད་དམ་སྙམ་ན།
ཁྱོད་ཀྱི་བསྟན་པའི་རྗེས་འགྲོ་བ། །བསམ་གཏན་དངོས་གཞི་མ་ཐོབ་
ཀྱང་། །བདུད་ཀྱི་མིག་རས་བཙའ་བཞིན་དུ། །སྲིད་པ་དག་ནི་བཟློག་
པར་བགྱིད། ཅེས་བསམ་གཏན་དང་པོའི་ཉེར་བསྡོགས་ཐོབ་པའི་
རྗེས་སུ་བསམ་གཏན་དང་བོའི་དངོས་གཞི་སྒྲུབ་པ་སོགས་ཀྱི་རྩོལ་བ་
བཞག་ནས་འཇིག་རྟེན་ལས་འདས་པའི་ལྷག་མཐོང་བདག་མེད་པའི་
དོན་བསྒོམས་པས་འཁོར་བ་ལས་གྲོལ་བའི་ཐར་བ་ཐོབ་པར་འགྱུར་
རོ། ། དེ་ལྟར་ན་ཕར་ཕྱིན་ཐ་མའི་ཉམས་ལེན་འདིས་ཐམས་ཅད་་་་
མཁྱེན་པ་ཐོབ་པར་མི་འགྱུར་ན་སྐྱེས་བུ་འབྲིང་ལས་ལྷག་པའི་ལྷག་
ཆོས་གང་ཡང་མ་བྱུང་བར་དོགས་ཆེ། དེ་ལྟར་ལོག་རྟོག་ཤར་བ་ནི་
གཡག་ཞར་བའི་རྩྭ་ལྟར་ཕྱོགས་རེའི་མིག་ཅན་དུ་སོང་བའི་ཉེས་པས་
ནོངས་པས་སྐྱེས་བུ་འབྲིང་དང་མི་འདྲ་བའི་ཁྱད་པར་གོང་དུ་བྱང་
ཆུབ་ཀྱི་སེམས་དང་རྒྱལ་སྲས་ཀྱི་སྤྱོད་པར་སློབ་ཚུལ་རྒྱས་པར་སོང་
ཡང་། རྗེ་བླ་མས། གནས་ལུགས་རྟོགས་པའི་ཤེས་རབ་མི་ལྡན་



192 ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
ན། །ངེས་འབྱུང་བྱང་ཆུབ་སེམས་ལ་གོམས་བྱས་ཀྱང༌། །སྲིད་པའི་རྩ་
བ་གཅོད་པར་མི་ནུས་པས། །དེ་ཕྱིར་རྟེན་འབྲེལ་རྟོགས་པའི་ཐབས་
ལ་འབད། །ཅེས་བྱང་ཆུབ་ཀྱི་སེམས་ཡོད་པར་མ་ཟད་དེ་དང་ཟུང་དུ་
འབྲེལ་བའི་ལམ་ལྷག་པ་ཤེས་རབ་ཀྱི་བསླབ་པའི་ལམ་སྒོམ་པ་ཡིན་གྱི་
སྐྱེས་བུ་འབྲིང་མན་ཆད་ལྟར་ཕྱོགས་རེ་བའི་ལམ་མིན་ནོ། །འོ་ན་ཞི་
ལྷག་གཉིས་སྐྱེས་བུ་འབྲིང་གི་སྐབས་ཀྱི་ཏིང་འཛིན་དང་ཤེས་རབ་ཀྱི་
བསླབ་པའི་ཉམས་ལེན་དུ་གཏོགས་ཚེ་རྒྱལ་སྲས་ཀྱི་སྤྱོད་པ་རྣམས་དང་
ཟུང་དུ་འབྲེལ་དགོས་པ་ཅི་ཡིན་སྙམ་ན། རིགས་པ་དྲུག་ཅུ་བ་ལས།
དགེ་བ་འདི་ཡིས་སྐྱེ་བོ་ཀུན། ། བསོད་ནམས་ཡེ་ཤེས་ཚོགས་རྫོགས་
ཤིང་། །བསོད་ནམས་ཡེ་ཤེས་ལས་བྱུང་བ། །དམ་པ་གཉིས་ནི་ཐོབ་
པར་ཤོག། ཅེས་སངས་རྒྱས་འགྲུབ་པ་ལ་གཟུགས་ཀྱི་སྐུ་དང་ཆོས་ཀྱི་སྐུ་
གཉིས་ཐོབ་དགོས་ལ། དེ་གང་ལ་བརྟེན་ནས་བསྒྲུབ་ན། དཔལ་
ལྡན་ཟླ་བས། ཐ་སྙད་བདེན་པ་ཐབས་སུ་གྱུར་པ་དང༌། །དོན་དམ་
བདེན་པ་ཐབས་བྱུང་གྱུར་པ་སྟེ། །དེ་གཉིས་རྣམ་དབྱེ་གང་གིས་མི་
ཤེས་པ། །དེ་ནི་རྣམ་རྟོག་ལོག་པའི་ལམ་ངན་ཞུགས། ། ཞེས་པའི་
ཤུགས་ལ། དེ་གཉིས་རྣམ་དབྱེ་གང་གིས་ལེགས་ཤེས་པ། །དེ་ནི་
ཕྱིན་ ཅི་མ་ལོག་ལམ་བཟང་ཞུགས། ། ཞེས་གཞིའི་ལྟ་བ་ཀུན་རྫོབ་
བདེན་པ་སྣང་བའི་ཆ་ཆོས་ཐམས་ཅད་ཐ་སྙད་དུ་གྲུབ་ཅིང་རྒྱུ་འབྲས་
མ་ འཆོལ་ བར་ འབྱུང་ བའི་ རྟེན་ ཅིང་ འབྲེལ་ བར་ འབྱུང་ བ་ དང་།
དོན་དམ་བདེན་པ་སྟོང་བའི་ཆ་ཆོས་ཐམས་ཅད་རང་གི་ངོ་བོས་གྲུབ་



ལམ་ཁྲིད་འཇམ་དཔལ་ཞལ་ལུང་བཞུགས་སོ། ། 193
པ་ཅུང་ཟད་ཙམ་ཡང་མེད་པ་གཉིས་ཕྱིན་ཅི་མ་ལོག་པར་ཤེས་ན་ལམ་
གྱི་གནས་སྐབས་སུ་སྦྱིན་སོགས་ཀྱི་སྤྱོད་པ་རླབས་པོ་ཆེས་ཚོགས་གསོག་
པ་དང་སྟོང་བ་ཉིད་ཀྱི་ལྟ་བ་ཟབ་མོ་ཟུང་འབྲེལ་དུ་ཉམས་སུ་བླངས་པ་
ལ་བརྟེན་ནས་འབྲས་བུ་གཟུགས་ཀྱི་སྐུ་དང་ཆོས་ཀྱི་སྐུ་གཉིས་ཐོབ་
པར་འགྱུར་བས་སྐྱེས་བུ་ཆེན་པོ་བ་རྣམས་ཀྱི་ཐོབ་བྱ་མཐར་ཐུག་པ་
ཡིན་པས།་ ཐོབ་བྱེད་ཀྱི་ཐབས་བསོད་ནམས་ཀྱི་ཚོགས་གསོག་ཚུལ་
གྱི་ཉམས་འཁྲིད་སྔོན་དུ་སོང་ཟིན་ནས། ཡེ་ཤེས་ཀྱི་ཚོགས་གསོག་
པའི་ཉམས་ལེན་གྱི་རིམ་པ་ལ་སྤྱིར་འཕགས་པའི་ཡུལ་དུ་གྲུབ་མཐའ་
སྨྲ་བ་བཞི་སོ་སོར་ཡོད་པས་ན་ལྟ་བ་མི་མཐུན་ཡང་གཙོ་བོ་ནི་དབུ་
སེམས་གཉིས་ཀྱི་ལུགས་འདི་གྲགས་ཆེ་ཞིང་དེ་ཡང་རིན་ཆེན་ཕྲེང་བ་
ལས། ཆོས་འདི་ཟབ་ཕྱིར་སྐྱེ་བོ་ཡིས། །ཤེས་པར་དཀའ་བ་ཐུགས་
ཆུད་དེ། །དེས་ན་ཐུབ་པ་སངས་རྒྱས་ནས། །ཆོས་བསྟན་པ་ལས་ལོག་
པར་གྱུར། །ཅེས་ལས་འབྲས་དང་སྟོང་ཉིད་ཀྱི་རྣམ་གཞག་མི་འགལ་
བར་འཇོག་ཤེས་པའི་གནད་འདི་ གཞན་གྱིས་རྟོགས་དཀའ་བས་་་་
སངས་རྒྱས་ཀྱིས་ཆོས་ཀྱི་འཁོར་ལོ་བསྐོར་བར་ཞལ་གྱིས་བཞེས་པ་
དཀའ་དཀའ་ལྟར་མཛད་ལ། དཀའ་བའི་གནད་དེ་འཁྲུལ་བ་མེད་
པར་སྟོན་པ་བོ་ནི་རྒྱལ་བས་ལང་ཀར་གཤེགས་པའི་མདོ་ལས་ལུང་
བསྟན་པའི་དཔལ་མགོན་འཕགས་པ་ཀླུ་སྒྲུབ་ཡིན་ཞིང་། དེ་ཉིད་ཀྱི་
རྗེས་སུ་འབྲང་བར་ཁས་འཆེ་བ་མང་ན་ཡང་ཆོས་ཐམས་ཅད་རང༌
བཞིན་གྱིས་གྲུབ་པར་ཁས་ལེན་པའི་ལྟ་བ་ཙམ་གྱིས་ཐར་བའང་འཐོབ་



194 ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
པའི་སྐབས་ མེད་ པས་དཔལ་ལྡན་ཟླ་བས། སློབ་དཔོན་ཀླུ་སྒྲུབ་་་
ཞབས་ཀྱི་ལམ་ལས་ནི། །ཕྱི་རོལ་གྱུར་ལ་ཞི་བའི་ཐབས་མེད་དེ། །དེ་
དག་ཀུན་རྫོབ་དེ་ཉིད་བདེན་ལས་ཉམས། །དེ་ལས་ཉམས་པས་ཐར་
བ་འགྲུབ་ཡོད་མིན། །ཞེས་གསུངས་པའི་ཕྱིར་ན་མགོན་པོ་ཀླུ་སྒྲུབ་ཀྱི་
དགོངས་པ་འཁྲུལ་བ་མེད་པར་རྟོགས་དགོས་པས་དེ་འགྲེལ་བྱེད་གང་
གི་རྗེས་སུ་འབྲང་ན། ཇོ་བོ་ཆེན་པོས། སྟོང་ཉིད་གང་གིས་རྟོགས་
ཞེ་ན། །དེ་བཞིན་གཤེགས་པས་ལུང་བསྟན་ཅིང་། །ཆོས་ཉིད་བདེན་
པ་གཟིགས་པ་ཡི། །ཀླུ་སྒྲུབ་སློབ་མ་ཟླ་གྲགས་ཡིན། །དེ་ལས་བརྒྱུད་
པའི་མན་ངག་གིས། །ཆོས་ཉིད་བདེན་པ་རྟོགས་པར་འགྱུར། །ཞེས་
དཔལ་ལྡན་ཟླ་བ་གྲགས་པས་བཀྲལ་བའི་རྗེས་སུ་འབྲངས་ཏེ་ཉམས་སུ་
ལེན་པ་ལ་བཞི་བརྒྱ་བའི་འགྲེལ་བ་ལས། དེ་ལ་བདག་ཅེས་བྱ་བ་ནི་
གང་ཞིག་དངོས་པོ་རྣམས་ཀྱི་གཞན་ལ་རག་མ་ལས་པའི་ངོ་བོ་རང་
བཞིན་ཏེ་མེད་པ་ནི་བདག་མེད་པའོ། །དེ་ནི་ཆོས་དང་གང་ཟག་གི་
དབྱེ་བས་གཉིས་སུ་རྟོགས་ཏེ། ཆོས་ཀྱི་བདག་མེད་པ་དང་གང་ཟག་
གི་བདག་མེད་པའོ། །ཞེས་བདག་མེད་པའི་ཚུལ་གཉིས་པོ་གོ་རིམ་ཇི་
ལྟ་བུ་སྙམ་ན། བསོད་ནམས་མིན་པ་དང་བོར་བཟློག།བར་དུ་བདག་
ནི་བཟློག་པ་དང་། །ཐ་མར་ལྟ་ཞིག་ཀུན་བཟློག་པ། །གང་གིས་ཤེས་
དེ་མཁས་པ་ཡིན། །ཞེས་ལས་རྒྱུ་འབྲས་མེད་པར་བལྟ་བའི་ལྟ་ངན་
སོགས་ནི་སྔར་སྐྱེས་བུ་ཆུང་འབྲིང་གི་སྐབས་ནས་བཟློག་ཟིན་པས།
རེ་ཞིག་ཉེས་ཀུན་འབྱུང་བའི་གནས། །མེད་ཉིད་རྣམ་པར་བཟློག་



ལམ་ཁྲིད་འཇམ་དཔལ་ཞལ་ལུང་བཞུགས་སོ། །
195
ཟིན་གྱི། །ཞེས་གསུངས་ནས། བར་དུ་གང་ཟག་གི་བདག་དང་ཐ་
མར་ཆོས་ཀྱི་བདག་བཟློག་དགོས་པའི་གོ་རིམ་ཉམས་ལེན་མན་ངག་གི་
དབང་དུ་མཛད་ལ། གཞུང་ཆེན་པོ་རྣམས་སུ་ཆོས་ཀྱི་བདག་མེད་
ཐོག་མར་བྱུང་ནའང་ཕྱག་ལེན་དུ་སྤྱིར་བཏང་དམིགས་བསལ་ཕྱེད་
པའི་གོ་རིམ་མ་ནོར་བ་ནི་གནད་དམ་པ་སྟེ། ལས་འབྲས་ལ་ཡིད་མི་
ཆེས་ པའི་ གང་ ཟག་ གི་ རྒྱུད་ ལ་ བདག་མེད་ པའི་ ལྟ་ བ་ མི་སྐྱེ་ཞིང་།
གང་ཟག་གི་བདག་ཏུ་འཛིན་པ་མ་བཟློག་ན་ཆོས་ཀྱི་བདག་འཛིན་
བཟློག་པར་མི་ནུས་སོ། །དེ་ན་སྔར་ཆགས་སོགས་ཉོན་མོངས་པ་སོ་
སོའི་གཉེན་པོ་རེ་རེས་རང་གི་ངོ་སྐལ་གྱི་ཉེས་པ་སེལ་ཀྱང་། ཉེས་པ་
མཐའ་དག་མི་སེལ་བ་ནི་ཉེས་པ་ཐམས་ཅད་ཀྱི་རྩ་བ་མ་རིག་པ་མ་
བསལ་བའི་རྐྱེན་ཡིན་པས་བཞི་བརྒྱ་བ་ལས། ལུས་ལ་ལུས་དབང་ཇི་
བཞིན་དུ། །གཏི་མུག་ཀུན་ལ་གནས་གྱུར་ཏེ། །དེ་ཕྱིར་ཉོན་མོངས་
ཐམས་ཅད་ཀྱང༌། །གཏི་མུག་བཅོམ་པས་བཅོམ་པར་འགྱུར། །རྟེན་
ཅིང་འབྲེལ་བར་འབྱུང་བ་ནི། །མཐོང་ན་གཏི་མུག་འབྱུང་་་་་་
འགྱུར། །དེ་ཕྱིར་འབད་པ་ཀུན་གྱིས་འདིར། །གཏམ་དེ་ཁོ་ན་བསྙད་
པར་བྱ། །ཞེས་དཔེར་ན་ཤིང་གི་རྩ་བ་ནས་བཅད་ན་ཡལ་ག་དང་མེ་
ཏོག་མཐའ་དག་བསྐམས་འགྲོ་བ་ལྟར། བདག་འཛིན་སྤངས་ན་
ཉོན་མོངས་པ་ཐམས་ཅད་ཞི་བར་གསུངས་པའི་ཕྱིར་ན་འཇུག་པ་ལས།
ཉོན་མོངས་སྐྱོན་རྣམས་མ་ལུས་འཇིག་ཚོགས་ལ། ། ལྟ་ལས་བྱུང་
བར་བློ་ཡིས་མཐོང་གྱུར་ཅིང༌། །བདག་ནི་འདི་ཡི་ཡུལ་དུ་རྟོགས་བྱས་



196 ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
ནས། །རྣལ་འབྱོར་བ་ཡིས་བདག་ནི་འགོག་པར་བྱེད། ། ཅེས་དང་།
རིན་ཆེན་ཕྲེང་བ་ལས། ཇི་སྲིད་ཕུང་བོར་འཛིན་ཡོད་པ། །དེ་སྲིད་
དེ་ལ་ངར་འཛིན་ཡོད། །ངར་འཛིན་ཡོད་ན་ཡང་ལས་ཏེ། །ལས་ལས་
ཀྱང་ནི་སྐྱེ་བ་ཡིན། །ཞེས་བདག་མེད་གཉིས་གཏན་ལ་འབེབས་པ་ནི་
ཆོས་ཀྱི་རྒྱལ་པོ་ཙོང་ཁ་བ་ཆེན་པོས་མགོན་པོ་འཇམ་དཔལ་དབྱངས་
ལ་གསོལ་བ་བཏབ་པས་ལྟ་བ་རྣམ་དག་ཐུགས་རྒྱུད་ལ་སྐྱེ་བའི་ཐབས་
བསྟན་པ་བཞིན་མངོན་དུ་གྱུར་ནས་སློབ་མ་རྣམས་འཁྲིད་པའི་ཕྱག་
བཞེས་ལ་བརྒྱུད་པའི་རྣམ་གྲངས་སོ་སོར་ཡོད་པའི་མཁས་གྲུབ་དགེ་
ལེགས་དཔལ་བཟང་ནས་བརྒྱུད་པ་ལ་སྔོན་འགྲོ་དང་དངོས་གཞི་་་
གཉིས་ཀྱི་སྒོ་ནས་འཁྲིད་པ་དང༌། མཁས་གྲུབ་ཤེས་རབ་སེང་གེ་
ནས་བརྒྱུད་པ་ལ་དྲན་པ་བཞི་ལྡན་གྱི་སྒོ་ནས་འཁྲིད་པའི་ཚུལ་་་་་་
གཉིས། །དེ་གཉིས་གང་བྱས་ཀྱང་ཁྱད་པར་མེད་ནའང་། སྐབས་
འདིར་བྱང་ཆུབ་ལམ་གྱི་རིམ་པའི་ཤེར་ཕྱིན་གྱི་ཉམས་འཁྲིད་ཀྱི་སྐབས་
ཡིན་པས་སྔོན་འགྲོ་རྣམས་གོང་དུ་སོང་ཟིན་པའི་ཉམས་ལེན་རྣམས་གོ་
རིམ་ལྟར་འབྱུང་བའི་དོན་གྱིས་བཏང་སྙོམས་སུ་བཞག་སྟེ་དངོས་་་་
གཞིའི་ཉམས་ལེན་ལ་གང་ཟག་གི་བདག་མེད་ཉམས་སུ་ལེན་པ་དང་།
ཆོས་ཀྱི་བདག་མེད་ཉམས་སུ་ལེན་པ་གཉིས། དང་བོ་ནི་རྟེན་འབྲེལ་
གྱི་རིགས་པ་ལྟ་བུ་ལ་གནད་གསུམ་དང་། ་རྣམ་བདུན་གྱི་རིགས་པ་
ལ་གནད་དགུ་ལ་སོགས་པ་རྣམ་གྲངས་མང་ཞིང་། ལྷག་མཐོང་ཆེ་
ཆུང་སོགས་རྗེ་བདག་ཉིད་ཆེན་པོའི་གསུང་རབ་རྣམས་སུ་རྒྱ་ཆེར་



ལམ་ཁྲིད་འཇམ་དཔལ་ཞལ་ལུང་བཞུགས་སོ། །
197
གསུངས་ཀྱང་གཙོ་བོར་གནད་བཞི་ལ་བརྟེན་ནས་དཔྱད་པ་མཛད་པ་
འདི་ཉིད་ལུགས་འདིའི་ཤིང་རྟ་བ་ཆེན་པོ་ཐམས་ཅད་མཁྱེན་པ་ནོར་
བཟང་རྒྱ་མཚོ་ཡབ་སྲས་ཀྱིས་ཐུགས་ཉམས་སུ་མྱོང་བ་ཞལ་ནས་ཞལ་
དུ་བརྒྱུད་པའི་ཉམས་འཁྲིད་ལ་གནད་དང་བོ་ངར་འཛིན་ལྷན་སྐྱེས་
ཀྱིས་ང་ཇི་ལྟར་བཟུང་བའི་ཚུལ་ངེས་པའི་གནད་ནི་བུདྡྷ་པཱ་ལི་ཏ་ལས།
ཆོས་ཐམས་ཅད་བདག་མེད་དོ་ཞེས་པའི་བདག་དང་མེད་རྒྱུའི་དགག་
བྱ་གཉིས་པོ་དེ་བཅར་གྱིས་ངོས་མ་ཟིན་ན་དགྲ་གང་དུ་ཡོད་མ་ཤེས་
པར་དམག་འདྲེན་པ་དང་འབེན་རྩད་མ་ཆོད་པར་མདའ་འཕེན་པ་
དང་འདྲ་བས་སྤྱོད་འཇུག་ལས། བཏགས་པའི་དངོས་ལ་མ་རེག་
པར། ། དེ་ཡི་དངོས་མེད་འཛིན་མ་ཡིན། །ཞེས་དགག་བྱའི་དོན་
སྤྱི་ལེགས་པར་བློ་ལ་མ་ཤར་ན་དེ་བཀག་པའི་བདག་མེད་ཀྱི་དོན་མི་
ངེས་པར་གསུངས་པས་གང་ཟག་ཅེས་བྱ་བ་ནི་འགྲོ་བ་རིགས་དྲུག་
དང་ཐེག་པ་གསུམ་གྱི་སྐྱེ་འཕགས་ལ་སོགས་པའི་གང་ཟག་རྣམས་ཡིན་
ལ། དེ་བློས་བཏགས་པ་མ་ཡིན་པར་རང་ངོས་ནས་ཚུགས་ཐུབ་ཏུ་
གྲུབ་པའི་སྡོད་ལུགས་དེ་བདག་གམ་རང་བཞིན་ཞེས་བྱ་བ་དེ་ཡིན་
ནོ། །དེ་ཡང་གཞི་གང་ཟག་གི་སྟེང་དུ་ངའམ་བདག་ཏུ་འཛིན་པའི་
ངར་འཛིན་ལྷན་སྐྱེས་དེ་ལ་གདགས་གཞིའི་སྟེང་དུ་རྟོག་པས་བཏགས་
པ་ཙམ་གྱིས་ཁྱད་པར་དུ་བྱས་ནས་ངར་འཛིན་པ་དང་རང་བཞིན་
གྱིས་གྲུབ་པས་ཁྱད་པར་དུ་བྱས་ནས་ངར་འཛིན་པ་དང་དེ་གཉིས་
གང་གིས་ཀྱང་ཁྱད་པར་དུ་མ་བྱས་པའི་ངར་འཛིན་པ་དང་གསུམ་



198 ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
ཡོད་པའི་དང་བོ་ནི་དབུ་མའི་ལྟ་བ་རྒྱུད་ལ་སྐྱེས་པའི་གང་ཟག་གི་ངར་
འཛིན་པའི་བློ། གཉིས་པ་ནི་སྐབས་འདིར་གཉེན་པོས་འཇོམས་
པར་བྱེད་རྒྱུའི་ངར་འཛིན་ལྷན་སྐྱེས་མཚན་ཉིད་པ། གསུམ་པ་ནི་
གྲུབ་མཐས་རྒྱུད་མ་བསླད་པའི་སོ་སྐྱེ་རྣམས་ལ་མིང་གིས་བཏགས་པ་
དང་རང་བཞིན་གྱིས་གྲུབ་པའི་དབྱེ་བ་མེད་པས་དེ་རྣམས་ཀྱི་རྒྱུད་ཀྱི་
ང་འཇོག་པའི་ཐ་སྙད་པའི་ཚད་མ་ཡིན་ལ། དེ་ཡང་རང་ཅག་རྣམས་ཀྱི་
རྒྱུད་ལ་གཉིད་ལོག་པ་དང་མ་ལོག་པའི་གནས་སྐབས་ཐམས་ཅད་དུ་
ངའོ་སྙམ་པའི་བློ་དམ་སྤྲིང་སྤྲིང་བ་ཞིག་ཡོད་ཀྱང་། མེ་ལོང་དང་
བྱད་བཞིན་གྱི་གཟུགས་བརྙན་ལྟར་བདེ་སྡུག་གི་རྐྱེན་དང་ཕྲད་པ་ན་
བློ་མངོན་གྱུར་ཤུགས་ཤིན་ཏུ་ཆེ་ཞིང་། རྐྱེན་དང་མ་ཕྲད་པའི་་་
གནས་སྐབས་སུ་ཅུང་ཟད་མི་གསལ་བའི་ཚུལ་དུ་འོང་བས་ད་ལྟའི་ལྟ་
འཁྲིད་པ་ཕལ་ཆེར་དག་དེ་ལྟ་བུའི་བློ་མངོན་གྱུར་ཡིན་མིན་གྱི་རྟོག་
དཔྱོད་མེད་པར་ངར་འཛིན་ལྷན་སྐྱེས་ཀྱིས་ང་ཇི་ལྟར་བཟུང་ཚུལ་
སོགས་ཚིག་སྐམ་རེ་ལ་བརྟེན་ནས་ཉམས་སུ་ལེན་པ་སྐད་བྱེད་པ་ནི་
མིའི་བྱད་དབྱིབས་འོལ་ལེ་བ་ཞིག་མཐོང་བ་ལ་འདི་ནི་ཁ་སང་གི་རྐུན་
མ་ཆེ་གེ་མོའོ་ཞེས་མཛུབ་མོ་འཛུགས་པ་ལྟར་གནད་དུ་ཡེ་མི་འགྲོ་བས་
ཐོག་མར་རང་ཉིད་ལ་དངོས་སུ་གཞན་གྱིས་ཕན་གནོད་བྱས་པའི་བདེ་
སྡུག་གི་རྟོག་པ་མངོན་གྱུར་ཡོད་ན་དང་། མེད་ན་སྔར་བྱུང་ཟིན་པ་
ཞིག་བློས་ཡང་ཡང་གསལ་བཏབ་པས། དཔེར་ན་རང་ལ་མི་ཞིག་
གིས་བརྐུས་ཁག་ལྟ་བུ་བཙུགས་པའམ་རང་འདོད་པའི་དོན་ཞིག་་་
-



ལམ་ཁྲིད་འཇམ་དཔལ་ཞལ་ལུང་བཞུགས་སོ། ། 199
འགྲུབ་པར་བྱས་པ་ལྟ་བུ་ལ། ངས་རྐུན་མ་བརྐུ་སྙམ་པ་ཡིད་ཀྱི་དགུ་
ལའང་མེད་ན་བརྐུས་པའི་ཁག་འདི་ལྟ་བུ་འཛུགས་པ་སྙམ་དུ་ཕ་རོལ་
གྱི་མི་དེ་ལ་ཞེ་སྡང་དྲག་པོ་དང་བཅས་ཏེ་བརྐུས་ཁག་འཛུགས་ཡུལ་གྱི་
ང་ཞིག་སྙིང་གི་དཀྱིལ་ནས་དམ་སྤྲིང་སྤྲིང་བ་མིག་གིས་མཐོང་རྒྱུ་དང༌
ལག་པས་འཛིན་རྒྱུ་ཡོད་པ་ལྟ་བུ་འཆར་ལ། དེ་བཞིན་དུ་ཕན་འདི་
ལྟ་བུ་བཏགས་བྱུང་སྙམ་པའི་ཕན་འདོགས་ཡུལ་གྱི་ང་ཞིག་སྙིང་གི་
དཀྱིལ་ནས་ལྷང་ལྷང་འཆར་བས་ཚུལ་དེ་གཉིས་པོ་གང་ཡང་རུང་བ་
ལ་བརྟེན་པའི་བློ་མངོན་གྱུར་ཞིག་གིས་ཀུན་རྟོག་རགས་པ་གཞན་
རྣམས་བག་ལ་ཞ་བའི་ངར་འཛིན་ལྷན་སྐྱེས་ཇེ་འཕེལ་ལ་འགྲོ་བཅུག་
་པའི་མཚམས་ནས་བློ་དེས་ང་ཇི་ལྟར་བཟུང་བའི་ཚུལ་ཞིག་བརྟག་
དགོས་པས། སེམས་གཅིག་པུ་འདི་གའི་སྟེང་ནས་ངར་འཛིན་པ་
དང་ དེའི་ འཛིན་ ཚུལ་ གཉིས་ ཀ་ བརྟག་ པ་ ཤིན་ ཏུ་ དཀའ་ ཞིང་།
འཛིན་ཚུལ་གྱི་བློ་ཤུགས་ཆེ་ན་འཛིན་སྟངས་ཀྱི་ངར་ཆ་ཞིག་ནས་མི་
གསལ་བ་ཞིག་འོང་བས་ཇི་ལྟར་བྱེད་ན། ཞི་གནས་ལ་གོམས་པའི་
མཐུས་དཔྱད་འཇོག་གི་དམིགས་པ་གང་ཡིན་གྱི་ཐོག་ཏུ་འདྲིལ་བ་ཞིག་
འོང་བས། སངས་རྒྱས་ཀྱི་སྐུ་གཟུགས་སོགས་ལ་དམིགས་པ་གཏོད་
པ་ལྟ་བུའི་ཚབ་ལ་ངའོ་སྙམ་པའི་བློ་མངོན་གྱུར་དེ་འཆར་བཅུག་ནས་
སེམས་བྱིངས་པོ་དེ་ལ་གསལ་བའི་ངར་ཆ་དང་བཅས་པའི་སྒོ་ནས་
གནས་བཞིན་དུ་བློའི་ཟུར་ཞིག་གིས་འཛིན་ཚུལ་དང་གང་དུ་བཟུང་
བལྟ་བ་ནི་མི་གཉིས་ལམ་ལ་གཤིབས་ནས་འགྲོ་བའི་ཚེ་མིག་དངོས་



200 ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
གཞིས་ལམ་ལ་བལྟ་བ་དང་མིག་ཟུར་གྱིས་གྲོགས་ལ་བལྟ་བ་ལྟ་བུ་ཡིན་
གསུངས། འདི་ཕན་ཆད་ལ་ངའོ་སྙམ་པའི་ང་དེ་སྙིང་གི་དཀྱིལ་དུ་
ཡོད་པ་འདྲ་བ་ཞིག་ལས་གང་གི་སྟེང་དུ་གྲུབ་མ་ངེས་པ་ལ། འདི་
ནས་བཟུང་བློའི་ཟུར་གྱིས་ལེགས་པར་བརྟགས་པས་རེས་ལུས་ཀྱི་སྟེང་
དུ་ཡོད་པ་འདྲ་བ། རེས་སེམས་ཀྱི་སྟེང་དུ་ཡོད་པ་འདྲ་བ། རེས་
ཕུང་བོ་གཞན་རྣམས་སོ་སོའི་སྟེང་དུ་ཡོད་པ་འདྲ་བ་སོགས་འཆར་
ཚུལ་སྣ་ཚོགས་པ་ཞིག་བྱུང་བའི་མཐུས་ལུས་སེམས་གཉིས་པོ་འདི་ཆུ་
དང་འོ་མ་འདྲེས་པ་ལྟ་བུར་དབྱེར་མི་ཕྱེད་པ་ཞིག་གི་སྟེང་ནས་ང་དེ་
ངའི་ངོས་ནས་ཡོད་པའི་རང་བཞིན་གྱིས་གྲུབ་པའི་ཚུགས་སེ་བ་གདོད་
མ་ནས་གྲུབ་པ་ཞིག་གི་ངོས་ཟིན་འོང་བས་དེ་ནི་གནད་དང་བོ་དགག་
བྱ་ངེས་པ་ཡིན་པས་འདི་ལ་མྱོང་བ་གཏིང་མ་ཕྱིན་གྱི་བར་ལ་དཔྱད་
དོ། །དེ་ལྟར་རྒྱུད་ལ་སྐྱེས་པས་ན་ངར་འཛིན་ལྷན་སྐྱེས་ཀྱིས་བཟུང་
བའི་ང་དེ་དང་རང་གི་ཕུང་བོ་ལྔ་བོ་རྣམས་ཆུ་ལ་ཆུ་བཞག་པ་ལྟ་བུའི་
ཚུལ་གྱིས་ཚུགས་ཐུབ་ཏུ་གྲུབ་པར་ངོས་བཟུང་བ་དེ་ངེས་པ་ཡིན་ན་
དཔྱད་པ་བྱས་པ་ཙམ་གྱིས་ངེས་ཤེས་རྙེད་དུ་འགྲོ་ལ། མིན་ན་རང་
ཚུགས་མི་ཐུབ་པར་ཞིག་འགྲོ་བས་ཚིག་གསལ་ལས། བདག་ཏུ་་་
འཛིན་པའི་ཡུལ་དེ་ཡང་ཕུང་བོའི་རང་བཞིན་ཅན་ནམ་ཕུང་བོ་ལས་
ཐ་དད་པ་ཞིག་ཏུ་འགྱུར་གྲང་། ཞེས་པ་དེ་ཕུང་བོ་ལྔ་སོ་སོར་མ་ཕྱེ་
བའི་སྟེང་དེ་ནས་དབྱེར་མེད་པའི་ཚུལ་གྱིས་གྲུབ་པ་འདྲ་བ་ཞིག་བྱུང་
ཡང་། དཔེར་ན་བུམ་པ་ལྟ་བུ་གཞི་གཅིག་ལ་སོ་སོ་བ་དང་དབྱེར་



ལམ་ཁྲིད་འཇམ་དཔལ་ཞལ་ལུང་བཞུགས་སོ། ། 201
མེད་པ་ཞེས་བྱ་བའི་ཐ་སྙད་བྱར་མེད་ལ། འདིར་ང་དང་ཕུང་བོ་
ཞེས་གདགས་གཞི་དང་བཏགས་ཆོས་ཀྱི་རྣམ་པ་ཞིག་བྱུང་བས་ཕུང་བོ་
ལྔའི་སྟེང་དུ་ང་རང་བཞིན་གྱིས་ཚུགས་ཐུབ་ཏུ་གྲུབ་པ་འདི། ང་
དང་ཕུང་བོ་ལྔ་བོ་དེ་གཅིག་དང་ཐ་དད་གང་རུང་དུ་མེད་པའི་ཕུང་
གསུམ་པ་ཞིག་ཡིན་ནམ་སྙམ་དུ་རྩད་བཅད་པ་ན། ཆོས་གཞན་གྱི་
དངོས་པོ་ལ་དཔེར་བྱས་པས་མཐར་ཕུང་གསུམ་པ་མེད་པར་རྟོགས་
ནས་གཅིག་དང་ཐ་དད་གང་རུང་ལས་མེད་པར་ཐག་ཆོད་པ་ནི་ཁྱབ་
པ་ངེས་པའི་གནད་ཡིན་པས་སྔར་གདགས་གཞི་ཕུང་བོའི་སྟེང་དུ་
བཏགས་ཆོས་ང་དེ་ཚུགས་ཐུབ་ཏུ་དབྱེ་བ་མེད་པར་ཡོད་ཡོད་འདྲ་བ་
དེ་གནད་གཉིས་པ་འདིའི་ཉམས་ལེན་བྱས་པས་སྔོན་མའི་ངེས་ཤེས་
དེས་ཚོ་མ་ཐུབ་པར་གཅིག་དང་ཐ་དད་གང་རུང་དུ་ཐེ་ཚོམ་པ་ཡིན་པ་
དེ་ག་མྱོང་བ་ཅུང་ཟད་ཐོན་པ་ཡིན་ནོ། །དེ་ནས་གཅིག་དང་ཐ་དད་
གང་ རུང༌ དུ་ ཐེ་ ཚོམ་ པས་ མི་ ཆོག་ པར་ ཐག་ གཅོད་ དགོས་ པས།
བདེན་འཛིན་ལྷན་སྐྱེས་ཀྱིས་བཟུང་བའི་ང་དེ་ལུས་སེམས་གཉིས་དང་
གཅིག་ཏུ་གྲུབ་བམ་སྙམ་དུ་བརྟགས་པ་ན་ལུས་དང་གཅིག་གམ་སེམས་
དང་གཅིག་གང་རུང་ཞིག་ལས་འོས་མ་འདས། ལུས་དང་གཅིག་ན་
ངའི་ལུས་ཞེས་ཁྱད་གཞི་ཁྱད་ཆོས་སྦྱར་བའི་སྒོ་ནས་སྨོས་མི་རིགས་
པར་ངའི་ང་ཞེས་པའམ་ལུས་ཀྱི་ལུས་ཞེས་བརྗོད་དགོས་ལ། དེ་
བཞིན་དུ་སེམས་ལ་ཡང་མཚུངས་པར་ངེས་ཤེས་བསྐྱེད། དེ་ལྟར་
བསམ་པ་ན་ངག་གི་བརྗོད་ཚུལ་ཙམ་དུ་སོང་བས། ཧ་ཅང་ངེས་པ་



202 ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །་
མ་རྙེད་ན་འདི་སྙམ་དུ། རྩ་ཤེ་ལས། ཉེ་བར་ལེན་པ་མ་གཏོགས་
པའི། །བདག་ཡོད་མ་ཡིན་བྱས་པའི་ཚེ། །ཉེ་བར་ལེན་ཉིད་བདག་
ཡིན་ན། །ཁྱོད་ཀྱི་བདག་ནི་མེད་པ་ཡིན། ། ཞེས་ང་དང་ཕུང་བོ་་་
རྣམས་རང་བཞིན་གྱིས་གཅིག་པས་ན་དབྱེ་བ་གཏན་མེད་པའི་ཆ་
ཐམས་ཅད་ནས་གཅིག་པར་འགྱུར། དེས་ན་ཆ་མེད་པ་ལས་འོས་
མེད་པས་ཆ་མེད་གཅིག་གི་སྟེང་ནས་ང་ཞེས་ཕུང་བོ་ལྔའི་ཉེ་བར་ལེན་
པ་བོ་ཞིག་དང་དེའི་བླང་བྱར་གྱུར་པའི་ཕུང་བོ་ལྔ་ཞེས་ཐ་དད་པ་
གཉིས་སུ་འཇོག་ཏུ་མེད་པས་བདག་གི་ལུས་དང་ངག་གི་ཕུང་བོ་ཞེས་
ཁས་བླངས་པ་དོན་མེད་དུ་འགྱུར་རོ་སྙམ་དུ་བསམ། དེས་ཀྱང་རྡོ་
རུས་འཕྲོད་པ་ཞིག་མ་བྱུང་ན་ང་དང་ལུས་གཉིས་གཅིག་ཡིན་པའི་རྒྱུ་
མཚན་གྱིས་ཤི་བའི་འོག་ཏུ་ལུས་མེར་སྲེག་པའི་ཚེ་ང་ཡང་མེར་སྲེག་
དགོས་པའམ། ང་ཡང་སྲིད་ཕྱི་མར་ཉིང་མཚམས་སྦྱོར་བ་བཞིན་དུ་
ལུས་ཀྱང་ཉིང་མཚམས་སྦྱོར་དགོས། ཡང་ན་ལུས་དེ་ཉིང་མཚམས་
སྦྱོར་རྒྱུ་མེད་པ་བཞིན་དུ་ང་ཡང་ཉིང་མཚམས་སྦྱོར་རྒྱུ་མེད་པའི་
གནོད་བྱེད་འབབ་པར་བསམ། དེ་ལྟར་བསྒོམས་པས་ལུས་དང་
གཅིག་པ་ཞིག་མིན་ནམ་སྙམ་དུ་འོང་བས་དེས་ན་སེམས་དང་གཅིག་
གམ་སྙམ་དུ་སེམས་ནང་གོས་མེད་ན་འཁྱགས་པ་དང་ཟས་སྐོམ་མེད་
ན་ལྟོགས་སྐོམ་གྱི་སྡུག་བསྔལ་འབྱུང་བས་ ཤི་བའི་འོག་ཏུ་ སེམས་་་་་
གཟུགས་མེད་ཁམས་སུ་སྐྱེས་ན་དེའི་ཚེ་ཡང་ང་དང་གཅིག་པའི་ཕྱིར་
ཟས་གོས་སོགས་གཟུགས་རགས་པ་ལ་ལོངས་སྤྱོད་དགོས་པའི་ཉེས་པ་



ལམ་ཁྲིད་འཇམ་དཔལ་ཞལ་ལུང་བཞུགས་སོ། ། 203
བསམ་མོ། །འདི་ཙམ་ལས་དང་བོ་བ་ལ་སྐྱོང་བདེ་ཞིང་འཚམ་མོད།
ཤེས་རབ་ཀྱིས་འཆུན་ན་ཅུང་ཟད་སྤྲོས་པ་མཐའ་ཆོད་པས་འཇུག་པ་
ལས། གལ་ཏེ་ཕུང་བོ་བདག་ན་དེ་ཕྱིར་དེ། །མང་བས་བདག་དེ་
དག་ཀྱང་མང་བོར་འགྱུར། །ཞེས་ཕུང་བོ་ལྔ་ཡོད་པ་བཞིན་དུ་ང་ཡང་
ལྔར་འགྲོ་བའམ། ང་གཅིག་ལས་མེད་པ་ལྟར་ཕུང་བོ་ལྔར་མི་འཐད་
པའི་རིགས་པས་བདག་མང་བོར་ཐལ་བའི་གནོད་པ་རྣམས་བསམ།
དེ་བཞིན་དུ་རྩ་ཤེ་ལས། གལ་ཏེ་ཕུང་བོ་བདག་ཡིན་ན། །སྐྱེ་དང་
འཇིག་པ་ཅན་དུ་འགྱུར། །ཞེས་ཕུང་བོ་ལྔ་རང་བཞིན་གྱིས་སྐྱེ་འཇིག་
བྱེད་པས་ང་ཡང་དེ་ལྟར་སྐྱེ་འཇིག་བྱེད་པར་ཁས་ལེན་དགོས། དེས་
ན་སྐྱེ་བ་སྔོན་མའི་ང་དང་ཚེ་འདིའི་ང་གཉིས་གཅིག་དང་ཐ་དད་གང་
རུང་ལས་མ་འདས་ལ། གཅིག་ན་རང་བཞིན་གྱིས་གཅིག་པའི་ནུས་
པས་སྐྱེ་བ་སྔོན་མའི་ང་དུད་འགྲོར་གྱུར་པའི་གླེན་ལྐུགས་དང་བཀོལ་
སྤྱོད་ཀྱི་སྡུག་བསྔལ་རྣམས་སྐྱེ་བ་འདིའི་ང་མིར་གྱུར་པའི་གནས་སྐབས་
སུ་ཡང་མྱོང་དགོས་ལ། ཚེ་འདིའི་མིའི་བདེ་བ་རྣམས་ཀྱང་སྔོན་མའི་
དུད་འགྲོ་ལ་མྱོང་དགོས་པ་ཧ་ཅང་ཐལ་བ་སོགས་བསམ། དེ་བཞིན་
དུ་འཇུག་པ་ལས། གང་དག་རང་མཚན་ཉིད་ཀྱིས་སོ་སོ་བ། །དེ་
དག་རྒྱུད་གཅིག་གཏོགས་པ་རིགས་མ་ཡིན། །ཞེས་སྐྱེ་བ་སྔོན་མའི་ང་
དང་རྗེས་མའི་ང་རང་བཞིན་གྱིས་ཐ་དད་པ་ཡིན་ན་གཏན་ནས་་་་
འབྲལ་མེད་པའི་ཐ་དད་པ་ཡིན་པས། དེས་ན་བདག་སྐྱེ་བ་སྔོན་མ་
འདི་ལྟ་བུར་སྐྱེས་ཞེས་དྲན་པ་ཡང་མི་རིགས་ཏེ། ལྷས་བྱིན་གྱིས་སྐྱེ་



204 ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
བ་སྔོན་མ་མཆོད་སྦྱིན་དུ་སྐྱེས་པ་མི་དྲན་པ་བཞིན་ནོ། ། གཞན་ཡང་
བདག་ཉིད་བདེ་འགྲོར་སྐྱེ་བའི་ལས་བསགས་པ་ཡང་བྱས་པ་ཆུད་ཟོས་
པར་འགྱུར་ཏེ། དེའི་འབྲས་བུ་མངོན་མཐོའི་རྣམ་སྨིན་རྣམས་་་་
གཞན་གྱིས་ལོངས་སྤྱད་ནས་རང་ལ་མྱོང་རྒྱུ་མེད་པས་སོ། །ཅིའི་ཕྱིར་
ན་ལས་བྱེད་པ་བོ་དང་འབྲས་བུ་མྱོང་བ་བོ་གཉིས་གཞི་ང་ཙམ་གཅིག་
གི་སྟེང་དུ་མ་འདུས་པར་འབྲེལ་བ་མེད་པའི་ཕྱིར་རོ། །དེས་ན་ཚེ་སྔོན་
མ་བསགས་པའི་ལས་དེས་ཚེ་འདིར་ཕན་གནོད་འབྱུང་ན་ལས་མ་བྱས་
པ་དང་ཕྲད་པར་འགྲོ་ཞིང་ཕན་གནོད་མི་འབྱུང་ན་ཚེ་འདིར་དགེ་
སྡིག་ལ་སྤང་བླང་བྱས་པར་དགོས་པ་མེད་དེ་དེའི་འབྲས་བུ་ཕྱི་མའི་ང་
ལ་མི་སྨིན་པ་སོགས་བསམས་པས་གནད་གསུམ་པ་བདེན་པའི་གཅིག་
བྲལ་ངེས་པའི་གནད་ལ་ངེས་པ་རྙེད་ནས། ད་ང་དང་ཕུང་བོ་ལྔ་ཐ་
དད་པ་ལས་འོས་མི་འདུག་སྙམ་པ་ན། འཇུག་པ་ལས། དེ་ཕྱིར་
ཕུང་བོ་ལས་གཞན་བདག་མེད་དེ། །ཕུང་བོ་མ་གཏོགས་དེ་འཛིན་མ་
གྲུབ་ཕྱིར། །ཞེས་རང་བཞིན་གྱིས་གྲུབ་པའི་ཐ་དད་དེ་ལ་འབྲལ་མེད་
ཅིག་དགོས་པས། ཕུང་བོ་ལྔ་བོ་ནང་ཕན་ཚུན་ནས་འདི་ནི་གཟུགས་
ཀྱི་ཕུང་བོའི་ཞེས་སོགས་སོ་སོར་ངོས་འཛིན་རྒྱུ་ཡོད་པ་ལྟར་ཕུང་བོ་ལྔ་
བསལ་བའི་འོག་ཏུ་འདི་ནི་ངའོ་ཞེས་ངོས་འཛིན་རྒྱུ་དགོས་པ་ལ་ཕྲ་
ཞིབ་གང་ལ་དཔྱད་ཀྱང་ཡེ་ནས་མི་རྙེད་ལ། མི་རྙེད་པའི་ཚུལ་དེ་
ཡང་མི་རྙེད་ཅེས་པའི་ཚིག་སྐམ་ཙམ་གྱི་རྗེས་ཟློས་བྱས་པས་མི་ཆོག་
པར། དཔེར་ན་བ་ལང་ལྟ་བུ་ཞིག་བོར་བའི་ཚེ་ལུང་བ་ཆེ་གེ་མོ་



ལམ་ཁྲིད་འཇམ་དཔལ་ཞལ་ལུང་བཞུགས་སོ། ། 205
འདིའི་ནང་དུ་མེད་དོ་ཞེས་པའི་ཚིག་ཙམ་ལ་བདེན་པར་བཟུང་བ་མ་
ཡིན་པར་རང་གིས་ལུང་བ་འདིའི་ཕུ་མདའ་བར་གསུམ་ལ་བཙལ་བས་
མ་རྙེད་པ་ཁོ་ཐག་ཆོད་པ་ལྟ་བུ། འདིར་ཡང་མཐའ་མ་ཆོད་ཀྱི་བར་
དུ་བསྒོམས་པས་ངེས་པ་རྙེད་དེ། འཇུག་པ་ལས། གང་ཕྱིར་བྱེད་
པོ་མེད་ཅན་ལས་མེད་པ། །དེ་ཕྱིར་བདག་གི་བདག་མེད་པར་ཡོད་
མིན། །དེ་ཕྱིར་བདག་དང་བདག་གི་སྟོང་ལྟ་བས། །རྣལ་འབྱོར་བ་དེ་
རྣམ་པར་གྲོལ་བར་འགྱུར། །ཞེས་དེ་ཕན་ཆད་དུ་ང་ཞེས་བདེན་པར་
གྲུབ་པའི་མིག་གིས་མཐོང་རྒྱུའམ། ལག་པས་འཛིན་རྒྱུ་ཡོད་པ་འདྲ་
བ་དེ་མ་རྙེད་པར་སྟོང་ཆམ་གྱི་སོང་བ་ན་དབུ་མའི་ལྟ་བ་དང་བོར་རྙེད་
པ་ཡིན་གསུངས། འདིར་ཡང་ཐོས་བྱུང་གི་བློས་དང་བོར་རྙེད་པ་དེ་
བསམ་བྱུང་གི་བློས་ཉམས་སུ་བླངས་པས་བསྒོམས་བྱུང་གིས་འཐོབ་
ཚུལ་སྔར་ཞི་གནས་ཀྱི་སྐབས་ལྟར་ལྷག་མཐོང་མཚན་ཉིད་པ་མ་ཡིན་
ཡང་། ཚེས་གཉིས་ཀྱི་ཟླ་བ་ལྟར་ལྟ་བ་ཕྲ་མོ་རྙེད་པ་དེའོ། །འདིའི་
དུས་ཚེ་སྔོན་མ་ནས་སྟོང་ཉིད་ལ་བག་ཆགས་མེད་པ་ཞིག་ཡིན་ན་ལག་
ཏུ་ཡོད་པའི་དངོས་པོ་གློ་བུར་དུ་སྟོར་བ་ལྟ་བུའི་སྣང་བ་དང༌། བག་
ཆགས་ཡོད་པ་ཞིག་ཡིན་ན་ལག་ཏུ་ཡོད་པའི་ནོར་སྟོར་བ་གློ་བུར་རྙེད་
པ་ལྟ་བུའི་ཉམས་འཆར་རོ། །དེ་ལྟར་བདག་མེད་པའི་ལྟ་བ་གཏན་ལ་
ཕབ་ཟིན་པའི་རྗེས་སུ་ཇི་ལྟར་སྐྱོང་བའི་ཚུལ་ནི་སྔར་ཞི་གནས་ཀྱི་
སྐབས་ལྟར་སྦྱོར་བའི་ཆོས་དྲུག་བསྟེན་པ་ལུས་ཀྱི་སྤྱོད་ལམ་དང་དྲན་
ཤེས་རྣམས་འདིར་ཡང་བླངས་ཏེ་སྒོམ་པའི་ཚུལ་ལ། ལ་ལ་དག་ལྟ་



206 ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
བའི་དཔྱད་པ་ཚར་རེ་སྔོན་དུ་བཏང་བའི་མཐར་ཅི་ཡང་ཡིད་ལ་མི་
བྱེད་པའི་དེ་ཁོ་ན་ཉིད་སྐྱོང་བ་དང་། འགའ་ཞིག་སྔར་དཔྱད་པ་
བྱས་པའི་ལྟ་བ་དེ་དྲན་པ་ཙམ་གྱི་སྟེང་དུ་འཇོག་པ་སོགས་རྣམ་གྲངས་
མང་དུ་བྱུང་ནའང་། ཞི་གནས་སྐྱོང་ཚུལ་ལས་དམིགས་པ་ཁྱད་པར་
བ་མ་བྱུང་ཞིང་། པོ་ཏོ་བའི་བེའུ་བུམ་ལས། ཁ་ཅིག་ཐོས་བསམ་
དུས་ན་རིགས་པས། །རང་བཞིན་མེད་པ་གཏན་ལ་ཕབ་ལ། ། སྒོམ་
དུས་མི་རྟོག་འབའ་ཞིག་བསྒོམ་ཟེར། །དེ་ལྟ་ན་ནི་འབྲེལ་མེད་སྟོང་
ཉིད། །ལོགས་སུ་བསྒོམས་ཕྱིར་གཉེན་པོར་མི་འགྱུར། །དེ་ལྟ་བས་ན་
སྒོམ་དུས་ཉིད་ནའང༌། །གཅིག་དང་དུ་བྲལ་རྟེན་འབྲེལ་ལ་སོགས། །
གང་ལ་གོམས་པས་སོ་སོར་བརྟག་ཅིང་། ། ཅུང་ཟད་མི་རྟོག་ཉིད་་
དུའང་གནས་བྱ། ། དེ་ལྟར་བསྒོམ་ན་ཉོན་མོངས་གཉེན་པོ། ། ལྷ་་་
གཅིག་རྗེས་སུ་འབྲང་བར་འདོད་ཅིང་། །ཕ་རོལ་ཕྱིན་ལུགས་སྤྱོད་
པར་འདོད་པས། །ཤེས་རབ་སྒོམ་པའི་ལུགས་ནི་འདི་ཡིན། །དེ་ཡང་
གང་ཟག་བདག་མེད་གོམས་པས། །དེ་ནས་དེ་ལྟར་རྗེས་སུ་འཇུག་
བྱ། །ཞེས་སྒོམ་ཆེན་དུ་རློམ་པ་མང་བོ་ཞིག་གིས་རིགས་པས་དཔྱད་
ནས་ལྟ་བ་གཏན་ལ་ཕབ། སྒོམ་པའི་དུས་སུ་མི་རྟོག་པ་འབའ་ཞིག་
བསྒོམ་ཟེར་བ་ནི། གཞི་ལ་སྡོད་དུས་རྟ་ལེགས་པར་གསོས་ནས་བྱེས་
ལ་འགྲོ་དུས་རྐང་ཐང་ལ་འགྲོ་ཟེར་བ་དང་ཁྱད་པར་ཅི་ཡང་མེད་པས་
ཞི་གནས་ལ་བརྟན་ནས་ལྷག་མཐོང་སྒྲུབ་ཚུལ་གྱི་གནད་ཅུང་ཟད་མ་
གོ་བའི་རང་མཚང་དུ་ཟད་དོ། །དེས་ན་ཞི་གནས་ཀྱི་སྐབས་སུ་མི་རྟོག་



ལམ་ཁྲིད་འཇམ་དཔལ་ཞལ་ལུང་བཞུགས་སོ། ། 207
པ་དགོས་ཤིང་རྟོག་པ་དགག་ཅེས་པའི་དོན་སྐུ་གཟུགས་ལྟ་བུ་དམིགས་
པ་གཏོད་པའི་ཡུལ་དེ་ག་ལས་གཞན་པའི་རྟོག་པ་གཞན་དུ་མི་འཕྲོ་
བའི་དོན་ཡིན་གྱི། རྟོག་པ་ཡིན་ཚད་དགག་དགོས་ན་དེ་བཞིན་
གཤེགས་པའི་སྐུའི་རྣམ་པ་ཡིད་ལ་བྱེད་པ་དེ་ག་རྟོག་པ་ཡིན་པས། དེ་
ཡང་བཀག་ན་དམིགས་པ་སྟོར་པར་གྱུར་པ་ཡིན་མོད། མི་རྟོག་པའི་
འཁྲུལ་གཞིའི་ལོག་རྟོག་དེས་དྲངས་ནས་བདག་མེད་པའི་དོན་ལ་སོ་
སོར་དཔྱོད་པ་ཐམས་ཅད་རྟོག་པ་ཡིན་པས་སྒོམ་གྱི་དུས་སུ་མི་བྱེད་
སྙམ་པ་ཞི་གནས་ཀྱི་དོན་མ་གོ་བར་སོང་བའི་རྒྱུ་མཚན། ཞི་གནས་
ཀྱི་རྩིས་ཟིན་པའི་སྒོ་ནས་ཤེས་རབ་ཀྱིས་སོ་སོར་དཔྱད་པ་ལ་བརྟེན་
ནས་ཆགས་སོགས་ཉོན་མོངས་པའི་རྟོག་པ་གཞན་དུ་མི་འཕྲོ་བར་གང་
ཉམས་ སུ་ ལེན་ རྒྱུའི་དཔྱད་ སྒོམ་དེ་ ཤིན་ ཏུ་གསལ་བ་ ཞིག་འོང་ལ།
ཞི་གནས་བརྟན་པ་ཙམ་གྱིས་ལྷག་མཐོང་གི་ཤེས་རབ་སྟོབས་ཆེའོ། །
དེ་ཡང་ཞི་གནས་མ་གྲུབ་གོང་དུ་དཔྱད་འཇོག་སྤེལ་མར་བྱས་ན་ཞི་
གནས་ཀྱི་གེགས་བྱེད་ནའང་ཞི་གནས་ཐོབ་ཟིན་པའི་འོག་ཏུ་དཔྱད་
དྲགས་པས་གནས་ཆ་ལ་ཅུང་ཟད་གནོད་པའི་ཉམས་ཆུང་ན་འཇོག་
སྒོམ་དང་། འཇོག་སྒོམ་མངས་པས་དཔྱོད་སྙིང་མི་འདོད་པ་བྱུང་ན་
དཔྱད་སྒོམ་སྤེལ་མར་བྱ་ཞིང་། དཔྱོད་པའི་ཚེ་བདག་མེད་པའི་དོན་
དང་འཇོག་པའི་ཚེ་མི་རྟོག་པ་དང་ལྷ་སྐུ་ལྟ་བུར་འཇོག་པའི་གང་དྲན་
དྲན་གྱིས་གོ་མི་ཆོད་པར། དཔྱད་སྒོམ་གྱི་དུས་བདག་མེད་པའི་དོན་
ལ་བསམ་པ་དེ་འཇོག་སྒོམ་གྱི་དུས་སུ་བདག་རང་བཞིན་གྱིས་གྲུབ་པ་



208 ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
མེད་པ་ལས་གཞན་དུ་མི་རྟོག་པའི་རྩེ་གཅིག་ཏུ་མཉམ་པར་བཞག་པ་
ཞིག་དགོས་ཀྱི། མི་རྟོག་པ་གང་བྱུང་གིས་མི་ཆོག་སྟེ་སྒོམ་རིམ་ཐ་མ་
ལས། དེ་ལྟ་བས་ན་དམ་པའི་ཆོས་ལ་ཡང་དྲན་པ་མེད་པ་དང་ཡིད་
ལ་བྱེད་པ་མེད་པ་དེ་ཡང་ཡང་དག་པར་སོ་སོར་རྟོག་པ་སྔོན་དུ་འགྲོ་བ་
ཡིན་པར་བལྟ་བར་བྱ་སྟེ། གང་གི་ཕྱིར་ཡང་དག་པར་སོ་སོར་རྟོག་
པ་ཉིད་ཀྱིས་དྲན་པ་མེད་པ་དང་ཡིད་ལ་བྱེད་པ་མེད་པར་བྱེད་ནུས་ཀྱི།
གཞན་དུ་མ་ཡིན་ནོ་ཞེས་སོ། ། དེ་ལྟར་ན་མཁས་གྲུབ་དགེ་ལེགས་་
དཔལ་བཟང་བོའི་རྗེས་འབྲང་རྣམས་གནད་བཞིའི་དཔྱད་པས་་་་་
དྲངས་ཏེ་ང་མེད་པར་ལྷང་གིས་ངེས་པ་ན་ངེས་ཤེས་དེ་གའི་རྒྱུན་་
འཐུད་ཅིང་གནད་བཞིའི་དཔྱད་པ་ཡང་ཡང་དྲན་ཙམ་བྱས་ནས་་་
ཉམས་སུ་ལེན་དགོས་ཀྱི། ང་སྣང་ཚུལ་ལྟར་མེད་སྙམ་དུ་སྒོམ་པ་
དང༌། སྣང་ཚུལ་དེ་ལྟར་གྲུབ་པ་མེད་སྙམ་དུ་སྒོམ་པ་ནི་ཕྱིན་ཅི་ལོག་
ཡིན་པར་འཆད་ལ། མཁས་གྲུབ་ཤེས་རབ་སེངྒེའི་བརྒྱུད་འཛིན་ལ་
ལ་ངེས་པ་དྲངས་ཟིན་ནས་སྣང་ཚུལ་དེ་ལྟར་གྲུབ་པ་མེད་སྙམ་དུ་སྒོམ་
པར་བཞེད་པའི་ལུགས་སྲོལ་མང་དུ་བྱུང་མོད། སྙིང་བོར་དྲིལ་ན་
སྔར་གནད་བཞིའི་དཔྱད་པ་ཐོས་བསམ་གྱིས་གཏན་ལ་ཕབ་ཟིན་ནས་
སྒོམ་པའི་ཚེ་ངའོ་སྙམ་པའི་སྙིང་གི་དཀྱིལ་ནས་དམ་སྤྲིང་སྤྲིང་འཛིན་
པའི་བློ་དེས་བཟུང་བ་ལྟར་གྱི་ང་དེ་ཕུང་བོའི་སྟེང་དུ་རང་བཞིན་གྱིས་
གྲུབ་པ་མེད་པར་ལྷང་གིས་ངེས་བྱུང་བ་ན་དེ་ཉིད་དམིགས་པ་དངོས་
ཡིན་པས་དྲན་པས་མ་བརྗེད་པར་བྱས། ཤེས་བཞིན་གྱིས་ངར་་



ལམ་ཁྲིད་འཇམ་དཔལ་ཞལ་ལུང་བཞུགས་སོ། ། 209
འཛིན་པའི་རྟོག་པ་བཅད་མ་བཅད་ཀྱི་བྱ་ར་བྱེད་ཅིང་ང་རང་བཞིན་
གྱིས་མ་གྲུབ་པའི་ཚུལ་ལ་གསལ་འདེབས་དགོས་པ་བྱུང་ན་ཅུང་ཟད་
དཔྱད་པའི་སྒོ་ནས་ཚུལ་དེ་ལྟར་དུ་གྲུབ་པ་མེད་སྙམ་དུ་མཉམ་པར་
བཞག དེའི་ཚེ་སྔར་ནས་བདག་འཛིན་གྱི་རྟོག་པ་ལ་གོམས་ཆེ་བའི་
ཤུགས་ཀྱིས་ཞི་གནས་ཀྱི་སྐབས་ཀྱི་སེམས་གནས་དགུ་ལྟར་བསྒྲིམས་ཏེ་
ཉམས་སུ་བླངས་ཀྱང་ངར་འཛིན་པའི་བློ་ཤུགས་ཆེ་ཞིང་མང་བས།
དེའི་བར་བར་ལ་ང་བདེན་པར་མེད་སྙམ་པ་ཅུང་ཟད་རེ་ལས་མི་འོང་།
དེ་ནས་རིམ་གྱིས་གོམས་པ་ན་ང་བདེན་མེད་དུ་བལྟ་བའི་བློའི་བར་
ཐམས་ཅད་བདེན་འཛིན་གྱིས་ཡང་ཡང་གཅོད་པས་ཆད་པའི་ཚུལ་དུ་
འོང་། དེ་ནས་བདེན་འཛིན་གྱི་བློ་སྐྱེས་མ་ཐག་ནས་དྲན་འཛིན་
ཅུང་ཟད་ཙམ་གྱིས་བཟློག་ནུས་པས་ཆད་པ་མེད་པའི་ཚུལ་དུ་འོང་།
དེ་ནས་སེམས་གནས་དགུ་བ་ལྟར་མངོན་པར་འདུ་བྱེད་པ་ལ་མ་་་༌་
བལྟོས་པར་འབད་རྩོལ་གློད་དེ་སྒོམ་པ་འདི་ནས་ཞི་ལྷག་ཟུང་འབྲེལ་
རྗེས་མཐུན་པའམ་ཆ་ཕྲ་མོ་ཡིན་ལ། དེའི་ཚེ་དཔེར་ན་ནམ་མཁའ་
ཞེས་པ་བར་སྣང་གི་སྐྱ་སེང་སེང་བའི་སྟེང་དུ་དགག་བྱ་ཐོགས་རེག་
དང་བྲལ་བ་ཙམ་ལ་བཞག་པ་ལྟར་དགག་བྱ་བདེན་གྲུབ་བཀག་ཙམ་
གྱི་སྟོང་སང་མེད་དགག་ལ་ཆོས་གཞན་གྱིས་བར་མ་ཆོད་པར་རྩེ་་་
གཅིག་ཏུ་མཉམ་པར་འཇོག་པ་ནི་མཉམ་བཞག་ནམ་མཁའ་ལྟ་བུའི་
སྐྱོང་ཚུལ་རྣལ་མ་ཡིན་ལ། སོ་སོར་དཔྱད་པ་ལ་བརྟེན་པའི་རང་
སྟོབས་ཀྱིས་ཞི་གནས་དྲངས་ཏེ་ཡིད་ལ་བྱེད་པ་མེད་པའམ་མི་རྟོག་པ་



210_ ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
ཡང་འདི་ཉིད་ལ་ངོས་འཛིན་ནོ། །འོ་ན་མི་རྟོག་པའི་རྒྱུ་ལ་རྟོག་པ་སྣ་
ཚོགས་སུ་འཕྲོ་ཞིང་དཔྱད་པ་དེས་མི་འོང་ངམ་སྙམ་ན། འོད་སྲུང་
ལེའུ་ལས། འོད་སྲུང་འདི་ལྟ་སྟེ། དཔེར་ན་ཤིང་གཉིས་རླུང་གིས་
དྲུད་པ་དེ་ལས་མེ་བྱུང་སྟེ། བྱུང་ནས་ཤིང་གཉིས་སྲེག་པ་དེ་བཞིན་
དུ་འོད་སྲུང་ཡང་དག་པར་སོ་སོར་རྟོག་པ་ཡོད་ན་འཕགས་པའི་ཤེས་
རབ་ཀྱི་དབང་བོ་སྐྱེ་སྟེ། དེ་སྐྱེས་པས་ཡང་དག་པར་སོ་སོར་རྟོག་པ་
ཉིད་སྲེག་པར་བྱེད་དོ། ། ཞེས་ཤིང་དང་འདྲ་བའི་རྟོག་པ་སྣ་ཚོགས་
ཕན་ཚུན་དུ་དྲུད་པ་ལྟར་དཔྱད་པས་མེ་ལྟ་བུའི་སྟོང་ཉིད་ཀྱི་ལྟ་བ་སྐྱེས་
ནས་རྣམ་རྟོག་གི་ཤིང་མ་ལུས་པ་བསྲེགས་ཏེ་ཤིང་མེད་པར་བྱེད་པ་
བཞིན་དུ་མི་རྟོག་པར་གསུངས་སོ། །མངོན་པར་འདུ་བྱེད་མེད་པའི་
མཚམས་དེ་ནས་ལྷག་མཐོང་རྗེས་མཐུན་པ་ཐོབ་པ་དེ་རྒྱུན་བསྐྱངས་
ནས་བསྒོམས་པས་ལུས་ཤིན་སྦྱངས་ཀྱི་བདེ་བ་སྔར་ཞི་གནས་ཀྱི་དུས་
སུ་མཉམ་པར་བཞག་སྟོབས་ཀྱིས་དྲངས་པ་དེ་ལས་ཆེས་ལྷག་པའི་
དཔྱད་སྒོམ་གྱིས་དྲངས་པའི་ལུས་སེམས་ལས་རུང་གི་ཤིན་སྦྱངས་ཁྱད་
པར་དུ་འཕགས་པ་ཞིག་འཐོབ་སྟེ། དེ་ཐོབ་པ་ན་ལྷག་མཐོང་དངོས་
ཐོབ་ཅིང་། འདི་ནས་བཟུང་སྟེ་ཞི་ལྷག་ཟུང་འབྲེལ་དངོས་ཀྱི་ལམ་
ཞེས་ཉ་དང་ཉུང་མ་ཕན་ཚུན་མི་བསྲེ་བར་ལུགས་སྲོལ་གཙང་མ་་་་
འཛིན་པའི་མཁས་པ་རྣམས་ཀྱི་བཞེད་པ་ཡིན་པར་མགྲིན་པ་བཏེགས་
ནས་སྨྲའོ། །ས་དྭགས་སོགས་མཁས་བླུན་མང་བོས། རྟོག་པ་ཡོད་
ན་ལྟ་བ་མིན། ། ཞེས་ལྟ་བ་སྒོམ་པར་རྟོག་པའི་འཕྲོ་འདུ་མེད་པ་ཞིག་



ལམ་ཁྲིད་འཇམ་དཔལ་ཞལ་ལུང་བཞུགས་སོ། ། 211
དགོས་པ་ལ། དགེ་ལུགས་པ་རྣམས་ཀྱི་ཞི་གནས་ཆུ་མི་གཡོ་བ་ལ་
ལྷག་མཐོང་ཉེའུ་ཆུང་འཕར་བ་མི་རིགས་ཞེས་དགག་ཅིང༌། རང་
ཕྱོགས་ཀྱི་རྗེས་འབྲང་མང་བོ་ཡང་ཕྱོགས་སྔ་དེ་ལམ་གྱི་གནད་མཐར་
ཐུག་པར་སྐད་གསང་མཐོན་པོས་སྒྲོག་པར་བྱེད་མོད། མཉམ་་་་་
བཞག་ནམ་མཁའ་ལྟ་བུའི་ལྟ་བ་རྣལ་མ་ཞིག་མ་རྙེད་བར་དུ་ཞི་གནས་
ཀྱི་རྩི་མ་ཞིག་པའི་ངང་ནས་ལྷག་མཐོང་རྗེས་མཐུན་པའི་དཔྱད་པ་
མེད་ན་ལྷག་མཐོང་དང་བྲལ་བའི་ཞི་གནས་ཁོ་ནའི་ལམ་དུ་འགྲོ་བ་
མང་བས་ལམ་གྱི་ས་ཆོད་མི་འོང་ཞིང་། རྩོལ་བ་ལ་མ་བལྟོས་པའི་ཞི་
ལྷག་ཟུང་འབྲེལ་གྱི་འགོ་བརྩམས་པ་ནས་བཟུང་ཞི་གནས་ཆུ་མི་འགུལ་
བ་ལ་ལྷག་མཐོང་ཉེའུ་ཆུང་འཁྱུག་པ་དེ་འདྲ་རང་ལུགས་སུ་མི་འདོད་
པས་ཕྱོགས་སྔའི་ནམ་མ་ལངས་པ་ནས་དགག་སྒྲུབ་ཀྱི་ཉི་མ་ཤར་བའི་
དཔེར་སོང་ཞིང་། རྗེས་འབྲང་རྣམས་ཀྱང་ལམ་རིམ་ཆེ་ཆུང་གི་་
དགོངས་པ་མ་རྙེད་པའི་རི་བོང་ཅལ་སྒྲོག་གིས་བསླུས་པར་ཟད་མོད།
ལམ་སྒོམ་པའི་ཐོག་མཐའ་བར་གྱི་ཉམས་ལེན་བྱེད་ཚུལ་དང་རྒྱུད་ལ་
འཆར་ཚུལ་གྱི་ཕྲ་ཞིབ་ཀྱི་དབྱེ་བ་མ་ཕྱེད་པར་གཅིག་ཏུ་ཞེན་པ་ནི་བྱིས་
པ་བཙས་མ་ཐག་པ་དང་ལོ་བརྒྱ་ཙམ་ལོན་པ་གཉིས་ལ་ལུས་ཀྱི་ལང་ཚོ་
དར་རྒུད་ལ་ཁྱད་པར་མེད་དོ་ཞེས་སྨྲ་བ་དང་འདྲ་བས་ལེགས་པར་
སོམས་ཤིག དེ་ལྟར་མཉམ་བཞག་ནམ་མཁའ་ལྟ་བུའི་ཉམས་ལེན་
བྱས་པས་རྗེས་ཐོབ་ཏུ་ཇི་ལྟར་འབྱུང་ན། ཏིང་འཛིན་རྒྱལ་པོ་ལས།
ཇི་ལྟར་སྨིག་རྒྱུ་དྲི་ཟའི་གྲོང་ཁྱེར་དང༌། །སྒྱུ་མ་ཇི་བཞིན་རྨི་ལམ་ཇི་ལྟ་



212 ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
བུར། །མཚན་མ་སྒོམ་པ་ངོ་བོ་ཉིད་ཀྱིས་སྟོང་། །ཆོས་རྣམས་ཐམས་
ཅད་དེ་བཞིན་ཤེས་པར་གྱིས། ། ཞེས་རྗེས་ཐོབ་ཀྱི་གནས་སྐབས་སུ་
དགག་བྱ་བཀག་པའི་ཤུལ་དུ་ལུས་པའི་ངའི་མིང་ཙམ་ཞིག་སྣང་བ་དེ་
སྒྱུ་མ་ལྟ་བུར་འཆར་དགོས་ལ། འཆར་ཚུལ་སྒྱུ་མའི་རྟ་གླང་དང་རྨི་
ལམ་གྱི་སྣང་བ་བདེན་མེད་དུ་རྟོགས་པ་དེ་ལུགས་འདིའི་འཆར་ཚུལ་
མ་ཡིན་ཏེ། དེ་ལྟར་ན་སྒྱུ་མ་མཁན་དང་རྒན་པོ་བརྡ་ལ་བྱང་བ་
རྣམས་ཀྱིས་ཀྱང་འཆར་ཚུལ་དེ་ཤེས་དགོས་ཤིང་། སྔར་གྱི་ལྟ་བའི་
དཔྱད་པ་དེ་ཉམས་ལེན་བྱས་པས་འདི་ཡིན་འདི་མིན་གྱི་ངོས་བཟུང་
མེད་པའི་སྣང་བ་བན་བུན་དུ་སོང་བ་དག་ཀྱང་སྐབས་འདིའི་སྒྱུ་མ་
མིན་ནོ། །འོ་ན་ཇི་ལྟ་བུ་ཞིག་དགོས་སྙམ་ན། སྒྱུ་མས་སྤྲུལ་བའི་རྟ་
གླང་རྟ་གླང་མ་ཡིན་པར་རྟོགས་པས་རྟ་གླང་རང་བཞིན་གྱིས་གྲུབ་པ་
ལ་གནོད་པ་མི་འབྱུང་བའི་རྒྱུ་མཚན། དཔལ་ལྡན་ཆོས་གྲགས་ཀྱིས།
འདི་ཡུལ་སུན་ཕྱུང་མེད་པར་ནི། །དེ་སྤོང་བར་ནི་ནུས་མ་ཡིན། །
ཡོན་ཏན་སྐྱོན་དང་རྗེས་འབྲེལ་བའི། །འདོད་དང་སྡང་སོགས་སྤོང་
བ་ནི། །དེ་དག་ཡུལ་ལ་མ་མཐོང་བས། །ཡིན་གྱི་ཕྱི་ཚུལ་དག་གིས་
མིན། །ཞེས་ཚེར་མ་དབྱུང་བ་ལྟ་བུས་མི་ཆོག་པར་གཟུང་བྱའི་ཡུལ་
སུན་ཕྱུང་བ་ཞིག་དགོས་པས། སྒྱུ་མའི་རྟ་གླང་འཕྲལ་གྱི་འཁྲུལ་རྒྱུས་
བསླད་པའི་དབང་གིས་མིག་ཤེས་ལ་བསྙོན་མེད་མཐོང་ཡང་།མཐོང་བ་
ལྟར་གྱི་རྟ་གླང་མེད་པར་འཇིག་རྟེན་རྒན་པོས་ཀྱང་ཤེས་པ་བཞིན།
རྟ་དང་གླང་བོ་རྣམས་ཀྱང་ཕུགས་ཀྱི་འཁྲུལ་རྒྱུས་བསླད་པའི་མཐུས་ཐ་



ལམ་ཁྲིད་འཇམ་དཔལ་ཞལ་ལུང་བཞུགས་སོ། ། 213
སྙད་པའི་ཤེས་པ་ལ་བསྙོན་མེད་དུ་སྣང་ཡང་།ཁོ་རང་གི་ངོ་བོའི་སྒོ་ནས་
རང་བཞིན་གྱིས་སྟོང་བ་སྒྱུ་མ་ལྟ་བུ་ཤེས་དགོས་པས། སྒྱུ་མས་སྤྲུལ་
བའི་སེང་གེ་དེ་དོན་དུ་མེད་པར་ཤེས་བཞིན་དུ། སེང་གེ་དེས་སྒྱུ་
མའི་གླང་བོ་གསོད་པ་སོགས་མངོན་སུམ་དུ་མཐོང་ནས་ངེས་ཤེས་
འདྲོངས་པ་ལྟར། གང་ཟག་རང་བཞིན་གྱིས་མ་གྲུབ་པ་སྒྱུ་མ་ལྟ་བུར་
སྣང་བ་དེས་དཀར་ནག་གི་ལས་གསོག་ཅིང་རྣམ་སྨིན་མྱོང་བ་ལ་ངེས་
པ་གཏིང་ནས་འདྲོངས་པ་ནི་ཆོས་འདིའི་ཁྱད་ཆོས་ཡིན་ཞེས་བདག་གི་
བླ་མ་གསུངས་སོ། ། རྟ་གླང་ རང་བཞིན་གྱིས་གྲུབ་པ་རིགས་པས་་་
འགོག་པའི་ཚེ་དེ་ལྟ་བུའི་ཐ་སྙད་པའི་ཤེས་ངོ་དེར་རྟ་གླང་ཡང་དག་
པར་འཛིན་པའི་ཤེས་པ་དེ་འཁྲུལ་ཤེས་ཡིན་པ་སྒྱུ་མའི་རྟ་གླང་དང་
མཚུངས་ཤིང་། འཇིག་རྟེན་ཤེས་ངོ་ལ་བལྟོས་ན་རྟ་གླང་ཡང་དག་ཏུ་
འཛིན་པའི་ཤེས་པ་ནི་མ་འཁྲུལ་བ་དང་། སྒྱུ་མའི་རྟ་གླང་འཛིན་
པའི་ཤེས་པ་འཁྲུལ་ཤེས་ཡིན་པའི་ཞིབ་ཆའི་སྤུ་རིས་ཕྱེ་བའི་སྒོ་ནས་
དཔེར་བསྟན་པ་ཡིན་གྱི། རྟ་གླང་རང་བཞིན་གྱིས་མ་གྲུབ་པར་
བསམས་ཏེ། རྟ་གླང་དང་སྒྱུ་མའི་རྟ་གླིང་ཐ་སྙད་ཙམ་དུ་འདྲ་བར་
བྱས་ན་འཇུག་པ་ལས། གནོད་པ་མེད་པའི་དབང་བོ་དྲུག་རྣམས་
ཀྱིས། །བཟུང་བ་གང་ཞིག་འཇིག་རྟེན་གྱིས་རྟོགས་དེ། །འཇིག་རྟེན་
ཉིད་ལས་བདེན་ཡིན། ཞེས་པའི་དོན་དང་འགལ་བས་ཀུན་རྫོབ་ལ་
སྐུར་བ་བཏབ་པར་འགྲོ་ཞིང་། འཇམ་དཔལ་དབྱངས་ཀྱིས་རྗེ་བླ་མ་
ལ་སྣང་ཕྱོགས་ལ་གཙིགས་སུ་བྱེད་དགོས་པར་གསུངས་ པ་ཡང་མ་



214 ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
འོངས་པ་ན་གནད་འདི་འདྲ་མ་གོ་བའི་གདུལ་བྱ་རྣམས་ཆད་ལྟར་
ལྟུང་གི་དོགས་པ་ལ་དགོངས་ལ། ལམ་རིམ་ཆེ་ཆུང་དང་རྩ་འཇུག་
གི་ཊཱིཀ་ཆེན་རྣམས་སུ་སྣང་ཕྱོགས་ཀྱི་སྒྲུབ་ཚུལ་མང་བས། སྨྲ་བའི་
སེངྒེ་སྟག་ཚང་ལོ་ཙཱ་བས། མ་དག་འཁྲུལ་བའི་སྣང་བ་ཚད་གྲུབ་
ཏུ། །རིགས་པ་དུ་མས་དཔྱད་ནས་ཁས་ལེན་པ། །ཞེས་གསུང་བ་ཡང་
འཁྲུལ་གཞི་འདི་འདྲ་ལས་བྱུང་བར་སྣང་ངོ་། །གཉིས་པ་ཆོས་ཀྱི་་
བདག་མེད་བསྒོམ་ཚུལ་ནི།དཔེར་ན་སྤྱི་གཙུག་ནས་རྐང་མཐིལ་ཡན་གྱི་
ཡན་ལག་ལྔ་ཚང་བ་འདིའི་སྟེང་དུ་ལུས་ཞེས་པར་མིང་གིས་བཏགས་
པ་མ་ཡིན་པའི་ཁོ་རང་གི་ངོས་ནས་ཚུགས་ཐུབ་ཏུ་གྲུབ་པ་ལྟར་སྣང་
བའི་ལུས་དེ་དགག་བྱ་ངོས་ཟིན་པའི་གནད། དེ་ལྟར་གྲུབ་པའི་ལུས་
དེ་དང་ལུས་ཀྱི་སྟོད་སྨད་ཡན་ལག་སོགས་གཅིག་གམ་ཐ་དད་གང་
རུང་དུ་ཐག་གཅོད་པ་ནི་ཁྱབ་པ་ངེས་པའི་གནད། གཅིག་ཏུ་གྲུབ་
ན། ལུས་ཀྱི་མགོ་བོ་དང་རྐང་ལག་ཤ་རུས་པགས་པ་ཞེས་གདགས་
གཞི་དང་བཏགས་ཆོས་ཀྱི་དོན་དུ་སོ་སོ་ཐ་དད་དུ་སོང་བར་ངེས་པས་
བདེན་པའི་གཅིག་བྲལ་ངེས་པའི་གནད། དེ་གཉིས་ཐ་དད་ཡིན་ན།
སྤྱི་གཙུག་ནས་རྐང་མཐིལ་གྱི་བར་གྱི་ལུས་ཀྱི་ཆ་ཤས་རེ་རེ་ནས་བློས་
བསལ་བའི་འོག་ཏུ་ལུས་ཞེས་ངོས་འཛིན་རྒྱུ་མེད་པས། ཡན་ལག་ལྔ་
ཚང་གི་ལུས་ཀྱི་སྟེང་དུ་རྟོག་པས་ཕར་བཏགས་པའི་ལུས་ཙམ་ལས་ཁོ་
རང་གིས་ངོས་ནས་ཚུགས་ཐུབ་ཏུ་གྲུབ་པའི་ལུས་མེད་པ་བདེན་པའི་
དུ་བྲལ་ངེས་པའི་གནད། དེ་ལ་ངེས་པ་ལྷང་གིས་ཤར་བ་ན་ཆོས་ཀྱི་



ལམ་ཁྲིད་འཇམ་དཔལ་ཞལ་ལུང་བཞུགས་སོ། ། 215
བདག་མེད་ཀྱི་ལྟ་བ་ཐོག་མར་རྙེད་པ་ཡིན་ནོ། །རྟོག་པས་བཏགས་པ་
ལ་མ་བལྟོས་པར་ཡན་ལག་ལྔ་ཚང་བའི་གཟུགས་ཀྱི་སྟེང་ནས་ལུས་
རང་བཞིན་གྱིས་གྲུབ་པ་ཡིན་ན། ཤིང་གི་ར་བ་ན་ཡོད་པའི་དུས་ཀྱི་
ཡལ་ག་ལོ་མ་དང་ལྡན་པའི་ཤིང་དང༌། ཤིང་དེ་བཟོ་བོས་གདུང་
འདེགས་ཀྱི་བྱ་བ་བྱས་ཟིན་པའི་སྐབས་གཉིས་ལ་འདི་ནི་ཀ་བའོ་སྙམ་
པའི་བློ་འཆར་མཉམ་དགོས་ཤིང་། དེ་བཞིན་དུ་ཟླ་བ་སྔོན་མར་
མིང་མེད་པའི་བྱིས་པ་ཞིག་ལ་ཟླ་བ་རྗེས་མར་བཀྲ་ཤིས་ཞེས་བཏགས་
ན་དུས་གཉིས་ཀ་ལ་བྱིས་པ་དེ་མཐོང་བའི་ཚེ་བཀྲ་ཤིས་སོ་སྙམ་པའི་
སྣང་བ་འཆར་དགོས་པ་ལ་མི་འཆར་བ་བཞིན་ནོ། ། གཞན་ཡང༌།
རྣམ་པར་ཤེས་པའང་ཁ་སང་གི་ཤེས་པ་དང་དེ་རིང་གི་ཤེས་པ་སོགས་
ཆ་མང་བོ་ཞིག་ཚོགས་པའི་གདགས་གཞིའི་སྟེང་ནས་བཏགས་པ་དང་།
དུས་ཞེས་པ་ལོ་ཟླ་བ་ཞག་ལ་སོགས་པ་ཚོགས་པའི་སྟེང་ནས་བཞག་པ་
དང་། འདུས་མ་བྱས་ཀྱི་ནམ་མཁའ་ལྟ་བུ་བུག་པ་སྟོང་ཕྲག་གཅིག་
ལྟ་བུ་ལ་མཚོན་ན་བུག་པ་རེ་ལ་ནམ་མཁའི་ཆ་ཤས་རེ་ཡོད་པས་དེ་
རྣམས་ཚོགས་པའི་སྟེང་ནས་ནམ་མཁར་བཞག་པ་སོགས་ཆོས་གང་ལ་
ཡང་གནད་བཞིའི་དཔྱད་པ་བྱས་པའི་སྒོ་ནས་ལྟ་བ་གཏན་ལ་འབེབས་
པ་ཡིན་མོད། འོན་ཀྱང་ཚིག་གསལ་དུ། ཤིང་རྟ་འཚིག་ན་ཤིང་
རྟའི་ཡན་ལག་འཚིག་པ་དཔེར་མཛད་པ་བཞིན། བདག་ རང་་་་
བཞིན་མེད་པར་རྟོགས་པ་ན་དེའི་གདགས་གཞི་ཕུང་བོ་ལྔ་ཡང་རང་
བཞིན་གྱིས་ཡོད་པར་འཛིན་པ་ལྡོག་པར་འགྱུར་བའི་ཤུགས་ཀྱིས་ཆོས་



216 ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
ཀྱི་བདག་མེད་ཀྱང་རྟོགས་འགྲོ་བས། གང་ཟག་གི་བདག་མེད་པར་
ལེགས་པར་གཏན་ལ་ཕབ་སྟེ་ཉམས་སུ་བླངས་པའི་ནུས་པས་ཆོས་ཀྱི་
བདག་མེད་གཏན་ལ་འབེབས་པ་མི་དཀའ་ཞིང་། ཆོས་ཀྱི་བདག་
མེད་ཀྱང་། བཞི་བརྒྱ་བ་ལས། དངོས་པོ་གཅིག་གི་ལྟ་བོ་གང་།
། དེ་ནི་ཀུན་གྱི་ལྟ་བོར་བཤད། །གཅིག་གི་སྟོང་ཉིད་གང་ཡིན་པ། །དེ་
ནི་ཀུན་གྱི་སྟོང་ཉིད་ཡིན། །ཞེས་དང་། འཕགས་པ་ལྷས། གང་
གིས་དངོས་གཅིག་དེ་བཞིན་ཉིད་མཐོང་བ། །དེ་ཡིས་དངོས་ཀུན་དེ་
བཞིན་ཉིད་དུ་མཐོང་། །ཞེས་དངོས་པོ་གཅིག་སྟོང་བ་ཉིད་དུ་རྟོགས་
ན་གཞན་རྣམས་ཀྱང་རྟོགས་ནུས་པས། གཟུགས་ལྟ་བུ་གཅིག་ལ་
སྔར་གང་ཟག་གི་བདག་མེད་ཀྱི་སྐབས་བཞིན་ཉམས་སུ་བླངས་པས་
གཟུགས་ནས་རྣམ་མཁྱེན་གྱི་བར་གྱི་ཆོས་ཐམས་ཅད་རང་བཞིན་གྱིས་
མ་གྲུབ་པར་ཤར་འོང་བས་ན། གོང་མ་རྣམས་ཀྱིས་ཕྱག་ལེན་ལ་
དཔེར་བརྗོད་འགའ་ཞིག་མཛད་པ་ཡིན་ལ། ཆོས་ཐམས་ཅད་རེ་རེ་
བཞིན་ནས་སྒོམ་དགོས་ན་སྒོམ་པ་བོ་ཐོག་མར་འཆི་བ་མེད་པའི་ཚེའི་
རིག་འཛིན་སྒྲུབ་དགོས་པར་འགྱུར་ཞིང་། ཐོས་བསམ་གྱི་ཚེ་དཔེར་
བརྗོད་ཀྱང་འགའ་ཞིག་བྱས་པས་མ་གྲོལ་ན། རེ་དོགས་མཛུབ་རྩིས་
ཀྱི་གཡེང་བ་བཤོལ་ནས་བེམ་པོ་ཞལ་དྲིལ་གྱི་ཏིང་ངེ་འཛིན་ལ་མཉམ་
པར་འཇོག་པ་ཞུ། །།
སྨྲས་པ། གཏི་མུག་མུན་པ་འཐུག་པོའི་རབ་རིབ་ཀྱིས། །ལུས་
སེམས་ཐག་ཁྲར་འཁྱིལ་བའི་སྣང་ཚུལ་ལ། །ངའོ་སྙམ་པའི་དུག་སྦྲུལ་



ལམ་ཁྲིད་འཇམ་དཔལ་ཞལ་ལུང་བཞུགས་སོ། ། 217
འཇིགས་རུང་གིས། ། སྡུག་བསྔལ་གསུམ་གྱི་དངངས་སྐྲག་ཅི་ཡང་་་
མྱོང་། ། ངར་འཛིན་སྒྱུ་མའི་རྟ་ལ་བདེན་ཞེན་གྱིས། ། མཐའ་མེད་
འཁོར་བའི་ཡུལ་ཀུན་དབང་མེད་དུ། །བགྲོད་ནས་རྨི་ལམ་ཡུལ་གྱི་
བདེ་སྡུག་ལྟར། །མྱང་བའི་རང་མཚང་མ་རིག་ཤིན་ཏུ་བླུན། །ཡོད་
ཡོད་དམ་དུ་གཅེས་པར་བཟུང་བའི་ང་། །ཇི་ཙམ་བཙལ་བས་མ་རྙེད་
སྟོང་བའི་གཤིས། །ནམ་མཁའི་བྱ་ལམ་ལྟ་བུའི་རྗེས་མེད་འདིས། །
ཆོས་ཀུན་གདོད་ནས་སྟོང་བའི་གནད་ ཅིག་རིག། མེད་བཞིན་་་་
དམྱལ་བར་སྲེག་པའི་སྡུག་བསྔལ་དང་། ། ལྷ་མིའི་འབྱོར་བར་སྤྱོད་
པའི་བདེ་བ་སོགས། ། སྒྱུ་མ་ལྟ་བུར་ཉམས་སུ་མྱོང་བ་འདིས། །རྟེན་
འབྲེལ་མི་བསླུ་སྣང་བའི་གནད་ཅིག་རྟོགས། ། གདོད་ནས་ སྟོང་བ་
ཙམ་གྱིས་ཐ་སྙད་དུ། ། འཇོག་ཚུལ་བསྙོན་མེད་ཤེས་པ་དབུ་མའི་་་
ལམ། ། ཤེས་རབ་རྣོན་པོའི་མཚོན་ཆ་འཁོར་བའི་ཚེ། ། ཉོན་མོངས་
བདག་འཛིན་དམ་པོའི་འཆིང་བ་གཅོད། ། ཚུལ་འདི་ཐེག་གསུམ་་
འཕགས་པ་ཐམས་ཅད་ཀྱི། །བགྲོད་པ་གཅིག་པའི་གཤེགས་བཤུལ་
ཡིན་གྱུར་ཀྱང་། །ད་ལྟའི་བླུན་རྨོངས་བསྟན་འཛིན་གཟུགས་བརྙན་
ཚོའི། །མུན་ནང་འདོམ་པར་འཇལ་བའི་ཉམས་མྱོང་བཞིན། །འོན་
ཀྱང་མཚོ་ལྟར་གཏིང་ཟབ་ཟབ་མོའི་གནད། ། འཁྲུལ་མེད་སྨྲ་བའི་
མགྲིན་པ་གཟེངས་མཐོ་བ། ། ཟླ་མེད་ཡོངས་འཛིན་མཆོག་གི་བཀའ་
དྲིན་དེ། །བསམས་ཀྱིན་ལེགས་བཤད་ཀུན་བཟང་མཆོད་སྤྲིན་སྤྲོ། །
ཞེས་བྱ་བ་ནི་བར་སྐབས་ཀྱི་ཚིགས་སུ་བཅད་པའོ། ། ་



218 ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
གཉིས་པ་གཞན་རྒྱུད་སྨིན་པར་བྱེད་པ་བསྡུ་བའི་དངོས་པོ་བཞི་
ལ་བསླབ་པ་ནི་མདོ་སྡེ་རྒྱན་ལས། སྦྱིན་མཚུངས་དེ་སྟོན་ལེན་འཇུག་
དང་། །བདག་ཉིད་རྗེས་སུ་འཇུག་རྣམས་ཀྱིས། ། སྙན་པར་སྨྲ་དང་
དོན་སྤྱོད་དང་། །དོན་མཐུན་ཉིད་དུ་འདོད་པ་ཡིན། །ཞེས་བྱང་ཆུབ་
སེམས་དཔའ་རྒྱལ་སྲས་ཀྱི་སྤྱོད་པ་ལ་བསླབས་ནས་སེམས་ཅན་གྱི་དོན་
བྱེད་པར་བསྡུ་བའི་དངོས་པོ་བཞི་ལ་བརྟེན་ནས་གཞན་རྒྱུད་སྨིན་པར་
བྱེད་པ་ལ་གདུལ་བྱ་སོ་སོའི་ཁམས་དང་འཚམ་པར་ཟང་ཟིང་མི་་་
འཇིགས་ཆོས་ཀྱི་སྦྱིན་པས་འཁོར་རྣམས་བསྡུས། འདུས་པ་དེ་དག་
ལ་བཞིན་མདངས་གསལ་ཞིང་འཛུམ་པའི་སྒོ་ནས་ཁམས་དྲི་བ་སོགས་
འཇིག་རྟེན་གྱི་ཚུལ་དང་མཐུན་པས་སྙན་པར་སྨྲ་བ་དང་། དེ་ཉིད་
གང་ལ་མོས་པའི་ཆོས་ཀྱི་ཕན་ཡོན་བརྗོད་ཅིང་ཁྱད་པར་དབང་བོ་
རྟུལ་བོ་དང་སྡིག་པ་སྣ་ཚོགས་བྱེད་པ། ཚེ་འདི་འབའ་ཞིག་དོན་དུ་
གཉེར་བ། རབ་ཏུ་བྱུང་བ་བག་མེད་ཅན་སོགས་ལའང་ཡང་དག་
པའི་ལམ་ལ་བཀྲི་བའི་ཆེད་དུ་ཆོས་ཀྱི་འབེལ་གཏམ་སྙན་པར་སྨྲའོ། །
དེ་ལྟར་བློ་དགེ་བའི་ཕྱོགས་སུ་སྤྲོ་བར་བྱས་པ་རྣམས་ལ་རིགས་མང་
བས་གཏན་གྱི་བདེ་བ་བློར་མི་ཆུད་པ་རྣམས་ལ་ཐར་བའི་ལམ་དང་།
ཐེག་དམན་ཐེག་ཆེན་དུ་བཙན་འཁྲིད་བྱེད་པ་ལྟ་བུ། དཔེར་ན་ཚད་
པའི་ནད་ཐང་གིས་སྨིན་པར་མ་བྱས་པར་ག་བུར་གྱི་སྦྱོར་བ་བཏབ་
པས་ནད་འཐོར་ཏེ་གནོད་པ་འབྱུང་བ་བཞིན་གདུལ་བྱ་ལ་མི་ཕན་
པས། ཚེ་རིང་བ་དང་ནད་མེད་པ་ལ་དགེ་བ་འདི་ལྟ་བུ་སྒྲུབ་དགོས་



ལམ་ཁྲིད་འཇམ་དཔལ་ཞལ་ལུང་བཞུགས་སོ། ། 219
ཞེས་པས་མཚོན་པའི་དགེ་བ་ཕྲ་མོ་ནས་རིམ་གྱིས་བྱང་བར་བྱས་ཏེ་
མཐར་མྱ་ངན་ལས་འདས་པའི་ཕྱོགས་སུ་བཀྲི་བ་ནི་དོན་སྤྱོད་པ་དང༌།
དེ་གཞན་གྱི་སྤྱོད་དུ་འཇུག་པ་ལ་ཡང་རང་ཉིད་ཀྱིས་དོན་དེ་ལ་འཇུག་
པར་མ་བྱས་ན། ངེད་རྣམས་ཀྱི་རྒྱུད་འདུལ་བ་ལ་ཐོག་མར་ཁྱོད་
རང་དུལ་དགོས་སོ་ཟེར་བ་ལྟ་བུ་འོང་བས། གཞན་གྱིས་ཇི་ལྟར་
སྤྱོད་པ་དེ་ལས་ལྷག་པའམ་མ་མཐའ་མཚུངས་པ་ཙམ་ཞིག་ཉམས་སུ་
ལེན་པ་ནི་དོན་མཐུན་པ་ཡིན་ནོ། །
གསུམ་པ་རྗེས་ཀྱི་རིམ་པ་ནི། བསྔོ་སྨོན་གྱི་རྒྱས་འདེབས་
པའང་དེར་གཏོགས་མོད། གཙོ་ཆེར་སྔར་གྱི་ཉམས་ལེན་རྡོ་རུས་
ཐུག་པར་བྱས་རྗེས་རྒྱུན་དུ་སྙིང་བོར་དྲིལ་ནས་ཇི་ལྟར་བྱ་སྙམ་ན།
སྐྱབས་སེམས་ཀྱི་དུས་སྐྱེས་བུ་ཆུང་འབྲིང་གི་སྡུག་བསྔལ་རྣམས་བསམ།
དེ་རྗེས་བླ་མའི་རྣལ་འབྱོར་དང་འབྲེལ་བའི་སྡིག་བཤགས་ཚོགས་་་་
བསགས་ལ་ནན་ཏན་བྱས་ནས། དངོས་གཞི་གཏོང་ལེན་སྤེལ་བའི་
བྱང་ཆུབ་ཀྱི་སེམས་དང་། ཞི་ལྷག་ཟུང་འབྲེལ་གྱི་དམིགས་པ་སྐྱོང་
བ་ཡིན་ནོ། །
སྨྲས་པ། སྙིང་ལ་རུས་པ་བཅུག་པའི་བརྩོན་འགྲུས་དང་། །
རང་བཞིན་ལྷུན་གྱིས་གྲུབ་པའི་ཤེས་རབ་ཀྱིས། །ཕྱིན་དྲུག་ཟབ་དོན་
གནད་རིག་ཉམས་བླངས་པས། །རང་དོན་ཐོགས་མེད་གྲུབ་པའི་རྩེ་
མོར་ཕྱིན། །ཉན་རང་ལྟ་བུར་ཞི་བདེའི་དམན་ལམ་དུ། ། གོལ་མིན་
གཞན་རྒྱུད་སྨིན་བྱེད་བསྡུ་དངོས་བཞི། །རྣམ་དཀར་འཕྲིན་ལས་ཆད་



220 ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
པ་ མེད་ པའི་ རྒྱུན། ། ཡན་ ལག་ བརྒྱད་ ལྡན་ ཆུ་ བོའི་ རྗེས་ སུ་ འགྲོ།
ཐབས་ཤེས་གཤོག་ཟུང་འབྲེལ་བའི་སྒྱུ་རྩལ་གྱིས། །སྲིད་ཞིའི་གནམ་
འཕང་ཡོངས་སུ་བཅད་པའི་མཐར། །སྐུ་གསུམ་འཆི་མེད་འདུན་སར་
ཡོངས་རྩེན་པས། ། སྔོན་མེད་མཁའ་ལྡིང་དབང་བོ་དེང་འདིར་་་་་
གྲུབ། །ཅེས་བྱ་བ་ནི་བར་སྐབས་ཀྱི་ཚིགས་སུ་བཅད་པའོ། །
དེ་ལྟར་ཕ་རོལ་ཏུ་ཕྱིན་པ་དྲུག་གི་ལམ་ལ་བརྟེན་ནས་བསོད་
ནམས་དང་ཡེ་ཤེས་ཀྱི་ཚོགས་རླབས་པོ་ཆེ་བསགས་ཏེ་ རང་གི་རྒྱུད་
སྨིན་ནས་སངས་རྒྱས་ཀྱི་གོ་འཕང་མངོན་དུ་བྱེད། བསྡུ་བའི་དངོས་
པོ་བཞི་ལ་བརྟེན་ནས་གཞན་གྱི་རྒྱུད་སྨིན་པར་བྱས་ཏེ། རྣམ་པ་
ཐམས་ཅད་མཁྱེན་པའི་སར་འཁྲིད་པར་བྱེད་པའི་ཐབས་མ་ནོར་བ་
ལེགས་པར་སྟོན་པའི་སྐྱེས་བུ་གསུམ་གྱི་ལམ་གྱི་རིམ་པ་རྒྱལ་བ་དགྱེས་
པའི་གདམས་ངག་དམར་འཁྲིད་ལག་ལེན་དུ་སྟོན་པའི་རིམ་པ་བརྒྱུད་
ལྡན་དམ་པའི་གསུང་གི་ཉིང་ཁུ་ནི་དེ་ཙམ་མོ། །མ་ཚང་བ་མེད་པར་
ཉམས་སུ་བླངས་པས་འགྲོ་བའི་རེ་བ་སྐོང་བ་ལ་ཡིད་བཞིན་གྱི་ནོར་བུ་
རིན་པོ་ཆེ་དབང་གི་རྒྱལ་པོ་དང་ཆོས་མཚུངས་པའི་ཕྱིར་ན། སྐྱེ་
རྒུའི་འདོད་དོན་མ་ལུས་སྐོང་བས་ན། །གདམས་པ་རིན་ཆེན་དབང་
གི་རྒྱལ་པོ་སྟེ། །ཞེས་སོགས་བསྔགས་པ་རྒྱ་ཆེར་མཛད་པ་ལགས་སོ། །
སྨྲས་པ། འདི་སྣང་སྲིད་པའི་ཕུན་ཚོགས་སྐད་ཅིག་གཡོ་ལྡན་
འདོད་པའི་རླབས་འཕྲེང་མངོན་པར་འཁྲུག་ལ་སྲེད་པ་ཡིས། ། ཕ་
མཐའ་ཡོངས་བྲལ་འཁོར་བའི་རྒྱ་མཚོར་རབ་ལྷུང་སྡུག་བསྔལ་གསུམ་



ལམ་ཁྲིད་འཇམ་དཔལ་ཞལ་ལུང་བཞུགས་སོ། ། 221
གྱི་འཇིགས་རུང་ན་ཀྲས་མགྲིན་འཁྱུད་པས། ། ཞི་བདེའི་མཆིང་བུ་
འཐོབ་པ་ཙམ་གྱི་བསྒོ་ སྐབས་བྲལ་ན་རྙེད་དཀའ་དོན་གཉིས་ཡིད་
བཞིན་ནོར་བུ་མཆོག། མངོན་སུམ་ལྟ་ཅི་མིང་ཙམ་ཐོས་པའི་སྐལ་བ་
ཆེས་ཕྲ་མ་རིག་འཁྲུལ་བས་བསླད་པའི་འགྲོ་བ་རྣམས། །ཉོན་མོངས་
པ་དང་ཤེས་བྱའི་སྒྲིབ་པའི་ནགས་ཀློང་སྟུག་པོ་ཚོགས་གཉིས་ཤུགས་
ཀྱིས་བསྲེགས་པ་ཡིས། །ཅུང་ཟད་བཟོད་དཀའ་ཉམ་ངའི་གནས་ཀྱི་
འབྲོག་དགོན་ལས་ཐར་དམན་ལམ་གཅན་གཟན་འཚེ་བས་དབེན། །
མཐོང་ཐོས་ཀྱིས་ཀྱང་ངལ་གསོའི་ཡུལ་གྱུར་གཞན་ཕན་འཕྲིན་ལས་
སྨན་ལྗོངས་སྐྱིད་པའི་དགའ་ཚལ་དུ། །ཉེས་པའི་སྐྱོན་ལས་རྣམ་པར་
གྲོལ་བའི་སྐུ་གཉིས་ཟུང་འཇུག་སངས་རྒྱས་ས་ལ་དགོད་པའི་ཆེད། །
གང་དག་གཅིག་མིན་ཀུན་ལ་རྗེས་བརྩེའི་ཞལ་སྒོར་ཚེམས་དཀར་ཆུ་
འཛིན་ལང་ལོང་དབུས། །སྲབ་འཇམ་ལྗགས་ཀྱི་གློག་དམར་ལེགས་
འཁྱུག་ཐེག་གསུམ་ཆོས་ཀྱི་འབྲུག་སྒྲ་ཆེར་བསྒྲགས་པས། །མངོན་མཐོ་
ངེས་ལེགས་མངལ་ཁུར་རབ་འཛིན་སྟོབས་བཅུའི་རྩལ་གྱི་སྒྲོ་གཤོག་
རྣམ་བཀྲའི་གདུགས། །ཟླུམ་པོར་བྱས་ཏེ་ཕན་བདེའི་ཟློས་གར་སྒྱུར་
མཛད་འགྲོ་བའི་བླ་མ་ཟས་གཙང་སྲས། །ཡན་ལག་བཅུ་གཉིས་ཐུབ་
པའི་གསུང་རབ་བླ་ན་མེད་པའི་བདུད་རྩིའི་རོ། ། ཐུགས་གསང་་་་
དཔལ་གྱི་བེའུར་ཡོངས་འཁྱིལ་རྒྱལ་ཚབ་གཉིས་ཀྱི་ཞལ་ལུང་གིས། །
ཅི་ཡང་མྱོས་པའི་ལེགས་བཤད་གླུར་ལེན་ཀླུ་སྒྲུབ་ཐོགས་མེད་ཤིང་རྟ་
ཆེའི། ། གྲགས་དཀར་དུ་ཀཱུ་ལ་ཡི་གོས་ཀྱིས་འཕགས་ཡུལ་འཆི་མེད་



222 ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
འདུན་ས་མཛེས། ། སྟོང་བའི་མེ་ལོང་ངོས་སུ་ ཕྱིན་དྲུག་སྤྱོད་པའི་་་
གཟུགས་བརྙན་རྣམས། །འགག་མེད་འཆར་བའི་སྣང་བ་ཉི་མ་འབུམ་
གྱི་འོད་པོ་ཆེ། ། ལྷག་བསམ་རླུང་གིས་གངས་ཅན་མཁའ་ལ་འདྲེན་
མཛད་ཨ་ཏི་ཤའི། །ལུགས་བཟང་ཚོགས་རྣམས་རིང་མོ་ཞིག་ནས་
རྨོངས་པའི་སྤྲིན་གྱིས་བསྒྲིབས། །དེའི་ཚུལ་མ་བཟོད་བརྩེ་ཆེན་ཕྱག་
སོར་གྱིས། །ལེགས་བཟུང་མཁྱེན་དཔྱོད་འཇམ་དཔལ་རྡོ་རྗེའི་་་་་་
མཚོན། ། རྣོན་པོས་ལོག་རྟོག་འཁྲུལ་བའི་དྲ་བ་རྣམས། ། གཅོད་་་་
མཛད་བློ་གསལ་སྐལ་བཟང་གྲགས་པའི་དཔྱིད། །ཐུབ་གསུང་མེས་
པོའི་ཞལ་སྒོ་ལས་བབས་པའི། །བཀའ་དང་དགོངས་འགྲེལ་ཡན་ལག་
བརྒྱད་ལྡན་ཆབ། ། བཏུངས་པས་དྲང་ངེས་འབྱེད་མཁས་ཙོང་ཁ་
བ། །སྔོན་མེད་ཛཧྥུ་ཞེས་ཀུན་གྱིས་གླེང་། །གང་གི་རིང་ལུགས་འཛིན་
འདོད་ཀུན་བཟོད་འདིར། ། ཆེས་མང་ལྕི་བའི་རྡུལ་གྱི་འབབ་ལྡན་
མས། །ནོར་འཛིན་བཞིན་རས་ཡོངས་སུ་བཀྲུས་བྱས་ཀྱང་། ། ཚུལ་
ལྡན་ཤེས་པའི་མཁས་པ་ཉིན་སྐར་བཞིན། །འཆད་རྩོད་རྩོམ་་་་་
སྤོབས་པའི་མགྲིན་མཐོན་པོ། །མ་སྨད་གཡས་སུ་འཁྱིལ་བའི་ཆོས་ཀྱི་
དུང་། །སྐལ་བཟང་རྣ་བར་སྒྲོག་པའི་ཡོངས་འཛིན་ཚོགས། །ཐམས་
ཅད་མཁྱེན་པར་ངེས་སོ་གཞན་ལས་ཅི། ། ཕྱོགས་རེའི་སྨན་གྱིས་ལ་
ལའི་དུག་འགྱུར་བའི། །ཟབ་རློམ་གཞན་གྱིས་འགྲན་མིན་བསྟན་པའི་
གནད། །མ་ལུས་ཚང་བས་སྐྱེས་བུ་རྣམ་པ་གསུམ། །ཡང་དག་ལམ་དུ་
བཀྲི་བའི་དོན་ཆེན་ཡིན། །ལམ་རིམ་གཉིས་ཀྱི་ཚིག་དོན་ཟབ་བརླིང་



ལམ་ཁྲིད་འཇམ་དཔལ་ཞལ་ལུང་བཞུགས་སོ། ། 223
མཁའ། །བློ་གྲོས་ཆུང་ངུའི་བུག་པར་ཤོང་མིན་ལ། ། ཕན་འདོད་་་
གསར་བསྐྲུན་མཐའ་གཉིས་ལྷུང་བའི་ཆུ། །དབང་བོའི་སྣོད་དུ་མི་
ཁེངས་ལ་ལར་འབོ། །ཡང་དག་དོན་གྱི་འབྲས་བུ་སྨིན་པ་ལ། །གནད་
འགག་མ་ཚང་སྐམ་པོའི་ཡལ་ག་དང༌། །དོན་མེད་ཚིག་གི་ལོ་མའི་ཕང་
ཕུང་ཡང་། །རི་མོའི་མར་མེ་ཇི་བཞིན་གསལ་ཆས་སྟོང་། ། དེ་ཕྱིར་
དོན་གྱི་ཆ་ཤས་ཀུན་ཚང་ཞིང་། ། རྒྱུ་ཆེན་ཚིག་གི་རི་དྭགས་གཟུགས་
བྲལ་བའི། ། སྔོན་མེད་བསྟན་བཅོས་ཟླ་བ་གསར་བ་འདི། །བདག་
བློའི་རྫིང་ལས་སྐྲུན་ནུས་ག་ལ་སྲིད། ། འོན་ཏེ་གཞུང་དོན་རྟོགས་་་
དཀའི་གནད་ཀྱི་རྒྱུད། ། མང་ཐོས་ སོར་མོའི་རྩལ་གྱིས་བཀུག་པའི་
མདས། ། ཕྲ་ཞིབ་ལེགས་བཤད་རྒྱུང་མའི་ཚད་བཞག་ཚེ། །མཁས་
རློམ་འཕོངས་སྐྱེན་རྣམས་ཀྱི་ཁེངས་པ་ཕྲོགས། །ལུང་དོན་རིགས་པས་
དཔྱོད་པའི་ཕ་མཐའ་ལ། །གཟིགས་པའི་སྤྱན་གྱི་དཀྱུས་དེ་ཆེས་ཐུང་
ཡང་། ། མི་དགེའི་གཏམ་གྱི་གར་སྒྱུར་ལྗགས་ཀྱི་རྩེ། ། སྲིད་པའི་རྩེ་
མོར་སྙེག་རྣམས་ངལ་གསོ་མཛོད། །གུར་ཀུམ་ཚོས་ཀྱིས་བཙོས་པའི་
ལ་བའི་ཞྭས། །རང་རིགས་བསྟན་པ་ཟིན་ན་ཆེས་ལེགས་ཀྱི། །ཕ་མེས་
ལུང་དང་རྟོགས་པའི་ཁྱད་ནོར་ཚོགས། །རྣམ་གཡེང་རྐུན་པོར་ཤོར་
བའི་ལག་སྟོང་མང་། །གཏི་མུག་གོམས་པའི་དབང་རྟུལ་ར་གན་ལ། །
བསྟན་འཛིན་དམ་པའི་གསེར་སྦྱངས་བཙོ་མ་ཞེས། །མཁས་མང་ཚོང་
འདུས་ཆེན་པོའི་སར་འགྲིམས་ཚེ། ། མི་ཤེས་ངན་པའི་རང་མདོག་
བསྟན་པས་ནོངས། །ན་ཚོད་ཆེས་ཕྲའི་སྒོ་ངའི་སྦུབས་རྒྱ་ནས། །རྣམ་



224 ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
དཔྱོད་རྩལ་ཀུན་རྫོགས་པར་རབ་དཀའ་མོད། །ལང་ཚོའི་སྒྲོ་གཤོག་
རྒྱས་ཀྱང་བཤད་སྒྲུབ་ཀྱི། །ནམ་མཁར་འཕུར་ནུས་མིན་པའི་བྱ་དེས་
ཅི། ། ཁོ་བོ་མ་བསླབས་མཁྱེན་པའི་སྙན་གྲགས་ཀྱི། ། ཅལ་སྒྲོག་མང་
བོའི་ཡིད་དབང་མ་ཕྲོགས་ཀྱང་། ། ཕོངས་པའི་ནོར་བཞིན་འབད་་
པས་བསྒྲུབས་པ་ཡི། ། ལྔ་རིག་ཕྱོགས་ཙམ་ཤེས་འདིས་གཟེངས་སུ་
མཐོ། ། མཛད་མཆོག་གསུང་གི་སྙིང་བོ་དཀའ་བའི་མདུད། ། རྣམ་
པར་འགྲོལ་བའི་བསོད་ནམས་ སུ་ཝཎའི། །འཁོར་ལོ་རྩིབས་སྟོང་་་་
འབར་བས་མི་འཇིགས་བཞིའི། །བང་རིམ་རྩེ་མོའི་ཁང་བར་བགྲོད་
གྱུར་ཅིག། ཞྭ་སེར་མནབས་པའི་ལུགས་འཛིན་སྐྱོང་བའི་ལྷ། །ཕྱག་
དྲུག་ལས་གཤིན་ལྷ་ཆེན་མིག་གི་མེས། །འདོད་ལྷ་སྡེ་བཅས་སྲེག་དང་
ཆབས་ ཅིག་ པར། ། ལུང་རྟོགས་ བ་ དན་སྲིད་རྩེར་ སྒྲེང༌ གྱུར་ ཅིག།
རང་བློའི་དྲོད་ཀྱིས་འཁྲིད་གཞུང་གསེར་སྒོང་དག། སྨིན་པའི་་་
འབྲས་བཟང་སྐུ་བཞིའི་ཞལ་སྒོ་ཅན། །མི་ཟད་རྒྱན་གྱི་འཁོར་ལོའི་
བྱེད་པ་བོ། །ཀུན་མཁྱེན་མེས་པོར་འགྲོ་རྣམས་གྱུར་ཅིག་གུ། དེ་
ལྟར་བྱང་ཆུབ་ལམ་གྱི་རིམ་པའི་འཁྲིད་གཞུང་སྤྱན་སྔ་བློ་གྲོས་རྒྱལ་
མཚན་གྱིས་མཛད་པ་སོགས་འགའ་ཞིག་སྣང་བ་སྟོད་ཆ་རྣམས་བཤད་
ཡམས་སུ་སོང་བས་དམིགས་ པའི་ཐོག་ཏུ་མི་འདྲིལ་ལ། སྨད་ཆ་
རྣམས་ཧ་ཅང་བསྡུས་པས་གང་ཟག་ལས་དང་བོ་རྣམས་ལ་ཉེ་བར་མི་
མཁོ་ཞིང༌། བློ་གྲོས་ཀྱི་རྩལ་དང་ལྡན་པ་རྣམས་ནི་ ཐམས་ ཅད་་་་
མཁྱེན་པ་ཙོང་ཁ་བ་ཆེན་པོའི་གསུང་རབ་ལ་བལྟ་བའི་བློ་གྲོས་ཀྱི་མིག་



ལམ་ཁྲིད་འཇམ་དཔལ་ཞལ་ལུང་བཞུགས་སོ། ། 225
དང་ལྡན་བཞིན་དུ་ཡི་གེ་གཞན་ལ་བརྟེན་པ་ཡན་ལག་བརྒྱད་ལྡན་གྱི་
མཚོ་འགྲམ་དུ་བ་ཚཱའི་ཁྲོན་པའི་དཔེར་སོང་མོད། བརྒྱུད་པའི་་
བཀའ་སྲོལ་འདི་བར་ཐམས་ཅད་མཁྱེན་པ་བསོད་ནམས་རྒྱ་མཚོ་ཡན་
ཆོད་དུ་ལམ་རིམ་གཉིས་དང༌། བླ་མ་བརྒྱུད་པའི་ཞལ་ལུང་ཉམས་
པ་མེད་པ་ཉིད་ལས་ཟིན་བྲིས་ཀྱི་ཡི་གེ་འདི་ལ་བརྟེན་གྱི་སྒྲོས་ཡིན་
འདུག་ཅིང་། སྤྱན་སྔ་རིན་པོ་ཆེ་གཞོན་ནུ་ཆོས་དཔལ་བཟང་བོ་
ཡན་ཆོད་དུ་བདུད་རྩི་གསེར་གྱི་ཡང་ཞུན་ལ་རྩ་བར་མཛད། ལམ་
རིམ་ཆེ་ཆུང་གཉིས་ནས་ཁ་བསྐངས་སྟེ་གནང་བ་ལས་འཁྲིད་ཡིག་ནག་
འགྲོས་སུ་བཀོད་པ་མེད་ཀྱང་། ཡུལ་ཉང་སྟོད་དཔལ་འཁོར་བདེ་བ་
ཆེན་པོའི་སྒྲུབ་སྡེ་རི་ཁྲོད་དགའ་ལྡན་གྱི་སློབ་དཔོན་པ། ཨེ་རིག་
པའི་འབྱུང་གནས་ཀྱི་ཡུལ་གྲུར་སྐྱེས་པའི་མདོ་སྔགས་རབ་འབྱམས་སྨྲ་
བ་བྱམས་པ་རིན་ཆེན་གྱིས་འབད་པ་ཆེན་པོས་ཟླ་བ་ཕྱེད་གཉིས་ཀྱི་
བར་དུ་ཉམས་འཁྲིད་སྨིན་རྒྱས་སུ་མནོས་ཏེ། འཁྲིད་དམིགས་ཡི་
གེར་འཁོད་པ་ཞིག་དགོས་ཞེས་ནན་གྱིས་བསྐུལ་བ་ལ་བརྟེན་ནས།
སྤྱིར་ཉམས་འཁྲིད་ཀྱི་རིགས་བརྒྱུད་ལྡན་བླ་མའི་ཞལ་སྒོ་ལས་ཉེ་བར་
མནོས་པ་ཞིག་མ་བྱུང་ན། ཀློག་ལུང་དང་དཔེ་ཙམ་གྱི་སྟེང་ནས་
ཉམས་སུ་ལེན་པ་བརྒྱུད་པ་མེད་པས་རང་གཞན་ལ་ཕན་པར་་་་༌
འགྱུར་བར་མ་ཟད། ཆོས་ལ་དབང་ཟ་བའི་སྐྱེ་བོ་སྙིང་ཁམས་ཅན་
འདྲས་རང་གིས་ཉམས་འཁྲིད་མ་ཐོབ་བཞིན་དུ་གཞན་ལ་འཆད་པ།
ཇོ་བོ་བཀའ་གདམས་པ་རྣམས་ཀྱིས་རང་ལ་ཉམས་ལེན་མེད་པར་



226 ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
གཞན་ལ་སྟོན་པ་བུམ་སྟོང་གཅིག་ནས་གཅིག་ཏུ་འབྱོ་བར་གསུངས་པ་
ལས་ཀྱང་དམན་པའི་དུས་ཚོད་འདིར། ལག་ལེན་དམར་འཁྲིད་དུ་
གསལ་བར་ཡི་གེར་འབྲི་བ་གཅིག་ཏུ་བསྟན་པའི་རྒྱུན་ལ་མི་ཕན་པར་
འདུག་ནའང་། སྙིགས་མར་སྤྱོད་པའི་སྐྱེ་རྒུ་བློ་གྲོས་དམན་པ་རྣམས་
ཀྱིས་བླ་མའི་གསུང་སྒྲོས་ཚུལ་བཞིན་དུ་མ་ཟིན་པར་ལོག་བཤད་ཀྱི་
ཉེས་པའང་འབྱུང་བས་གཉིས་སུ་བསྟན་པ་ལ་ཕན་པའང་སྲིད་སྙམ་
པའི་བློས། བྱང་ཆུབ་ལམ་གྱི་རིམ་པའི་འཁྲིད་གཞུང་འཇམ་པའི་
དབྱངས་ཀྱི་ཞལ་ལུང་ཞེས་བྱ་བ་འདི་ནི། རྒྱལ་བའི་གསུང་རབ་
མཐའ་དག་ལ་གཞན་དྲིང་མི་འཇོག་པའི་རྩོད་དུས་ཀྱི་ཀུན་མཁྱེན་ཆེན་
པོ་འཁོན་སྟོན་ཆོས་ཀྱི་རྒྱལ་པོའི་ཞལ་ལུང་དྲི་མ་མེད་པ་འཇམ་་་་་
དབྱངས་བླ་མའི་དྲིན་ལས་ལེགས་པར་ཐོས་ཤིང་སྨྲ་མཁས་ངག་གི་
དབང་ཕྱུག་རྗེ་བཙུན་བླ་མ་དཀོན་མཆོག་ཆོས་འཕེལ་བའི་དྲུང་དུ་ལམ་
གྱི་རིམ་པ་ཆེན་མོ་ཚིག་གཅིག་ཀྱང་མ་ལུས་པའི་གཟབ་བཤད་ལན་
གཉིས་ཀྱི་བར་དུ་མནོས་པའི་བཀའ་དྲིན་ལས་ཆོས་ཚུལ་འདི་ཉིད་སྨྲ་
བ་ལ་སྤོབས་པའི་མགྲིན་པ་ཅུང་ཟད་འདེགས་ནུས་པའི་སྐལ་བ་ཅན་
དུ་གྱུར་པའི་ཟ་ཧོར་གྱི་བནྡེ་ངག་དབང་བློ་བཟང་རྒྱ་མཚོ་འཇིགས་
མེད་གོ་ཆ་ཐུབ་བསྟན་ལང་ཚོའི་སྡེ་མིང་གཞན་འཇམ་དབྱངས་དགའ་
བའི་བཤེས་གཉེན་དུ་འབོད་པས། འཕགས་པའི་ཡུལ་དུ་བི་ལསྒྱུ་
ཞེས་ཕྱོགས་འདིར་རྣམ་འཕྱང་དུ་འབོད་ཅིང་། འཇམ་དབྱངས་་
གོང་མའི་རྒྱལ་ཁབ་ཏུ་ལུ་ཟུའི་ཞེས་པ་ས་ཕོ་ཁྱིའི་ལོ། ལེགས་སྦྱར་གྱི་



ལམ་ཁྲིད་འཇམ་དཔལ་ཞལ་ལུང་བཞུགས་སོ། ། 227
སྐད་དུ་ཤྲ་བ་ཎར་གྲགས་པ་བྱ་སྦོ་ཟླ་བ། རྒྱ་ནག་པ་ཆི་ཡོལ་ཞེས་ཧོར་
ཟླ་བདུན་པ། དུས་འཁོར་བའི་མུན་པའི་མུན་པ་གསལ་བ་འབྲིང་
བོའི་དགའ་བ། ཡོན་ཏན་གྱི་དབྱངས་ཨཱ་ལ། གསལ་བྱེད་མཱ་ལ།
དབྱངས་ འཆར་ བའི་ དམར་ ཕྱོགས་ ཀྱི་ དགའ་ བ་ གཉིས་ པ།
དབྱངས་ཨཱ། གསལ་ བྱེད་ ཚ། ན་ ཚོད་བྱིས་ པ། ཁམས་ ས།
འདོད་ཡོན་དྲི། ཉི་མ་མེ་བཞིའི་འགྲུབ་སྦྱོར་གྱི་ཏངྐ་ལ་སེང་གེའི་
དུས་སྦྱོར་ལ། བཀའ་དང་བསྟན་བཅོས་འགྱུར་རོ་ཅོག་གི་ཚལ་ཆེན་
པོ་དཔལ་ལྡན་འབྲས་སྤུངས་ཆོས་ཀྱི་སྡེ་ཆེན་པོར་སྦྱར་བའི་ཡི་གེ་བ་ནི་
གྲོང་སྨད་པ་འཕྲིན་ལས་རྒྱ་མཚོས་བྲིས་པ་སུ་དྷཱི་ཤཱ་ས་ནཱ་ནཱ་བ་སནྟེ་ཥཱ་
ད་ཡ། ། །
ཨོཾ་སྭ་སྟི། རྣམ་འདྲེན་ཟས་གཙང་སྲས་ཀྱི་མདོ་སྔགས་གསུང་
རབ་ཀུན་གྱི་སྙིང་བོའི་དོན། །ཨ་ཏི་ཤ་དང་བློ་བཟང་གྲགས་པ་ཡབ་
སྲས་ཐུགས་བཅུད་གདམས་པའི་ཕུལ། ། ཆེ་བ་བཞི་ལྡན་བྱང་ཆུབ་
ལམ་རིམ་སྟན་ཐོག་གཅིག་ཏུ་བསྒོམ་པའི་ཚུལ། །ངག་གི་དབང་ཕྱུག་
བློ་བཟང་རྒྱ་མཚོ་འཇམ་དཔལ་རྡོ་རྗེའི་ཞལ་ལུང་འདི། ། པར་་་་་
དཔལ་ལྡན་བློ་བཟང་བརྩོན་འགྲུས་སོགས་ཀྱིས་པར་བསྐྲུན་ལེགས་
བྱས་མཐུས། །འཇམ་དཔལ་སྙིང་བོའི་རིང་ལུགས་དྲི་མེད་ཚང་ལ་མ་
ནོར་གདམས་པ་འདི། ། ཐོས་བསམ་སྒོམ་བྱེད་སྐལ་ལྡན་སྐྱེས་བུས་ས་
སྟེང་ཀུན་ཏུ་ཁྱབ་པ་དང་། ། རྒྱལ་དབང་ཡབ་སྲས་རྣམ་གཉིས་ཀྱིས་
གཙོས་བསྟན་འཛིན་མཆོག་རྣམས་ཞབས་བརྟན་ཤོག །བྲིས་བརྐོས་



228 ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
མཁན་སོགས་མཁའ་མཉམ་འགྲོ་ཀུན་དལ་རྟེན་རིམ་བརྒྱུད་ལམ་་་
བཟང་འདིར། ། མཚན་ལྡན་དམ་པའི་མགོན་དང་བཅས་ཏེ་ཕྱི་ནང་
མཐུན་རྐྱེན་ཀུན་ཚང་ཞིང་། ། བར་ཆད་མེད་པར་ཉམས་སུ་བླངས་
པས་ངེས་འབྱུང་བྱང་སེམས་ཡང་དག་ལྟ། །རིམ་གཉིས་ལམ་གྱི་་་
བགྲོད་པ་མཐར་སོན་འཇམ་དཔལ་རྡོ་རྗེ་མྱུར་འགྲུབ་ཤོག། ཅེས་ལམ་
རིམ་འདིའི་པར་ཉམས་པ་སློར་གསོའི་སླད་དུ་སྙེ་མོ་ཤགས་རམ་སྐྱིད་
ཁང་བ་ཇོ་ལགས་དཔལ་ལྡན་ལགས་དང་བྲག་གཡབ་དགེ་སྦྱོང་བློ་
བཟང་བརྩོན་འགྲུས་བཅས་ནས་པར་བསྐྲུན་ཞུ་སྐབས་སུ་སྦྱིན་བདག་
གི་མཚན་བསྒྱུར་བ་ཙམ་ལས། བྱིན་རླབས་ཀྱི་ཚན་ཀའི་ཆེད་དུ་པར་
བྱོན་སྔ་མ་གསུང་ཉིད་སོར་བཞག་ཏུ་བགྱིད་པ་འགྲོ་དོན་འཕེལ། །
སླར་ཡང་། ཚུལ་འདིར་འབད་པའི་རྣམ་དཀར་དགེ་བའི་མཐུས། །
ཕྱག་ན་པདྨོའི་ཞབས་སེན་ནོར་བུའི་ཕྲེང་། །ཕུན་ཚོགས་བྱེ་བའི་གཟི་
འོད་འཕྲོ་བཞིན་དུ། །སྐྱེ་རྒུ་ཀུན་གྱི་གཙུག་ན་མཛེས་གྱུར་ཅིག། བཀྲ་
ཤིས་སྒོ་མང་བཀྲ་བ་འདུས་པའི་སྡེ། །མི་ཉམས་དབྱར་གྱི་མཚོ་བཞིན་
འཕེལ་བ་དང་། ། འཛམ་ གླིང་ཡངས་པའི་ཁྱོན་དང་གངས་ལྗོངས་
འདིར། ། རྫོགས་ལྡན་གསར་བའི་དགའ་སྟོན་ཡར་རྒྱས་ཤོག། ། །
སརྦ་མངྒ་ལཾ། །



ལམ་ཁྲིད་ཐམས་ཅན་མཁྱེན་པར་བགྲོད་པའི་བདེ་ལམ་བཞུགས་སོ། ། 229
༄༅། །བྱང་ཆུབ་ལམ་གྱི་རིམ་པའི་དམར་ཁྲིད་ཐམས་ཅད་
མཁྱེན་པར་བགྲོད་པའི་བདེ་ལམ་
ཞེས་བྱ་བ་བཞུགས་སོ། །
པཎ་ཆེན་བློ་བཟང་ཆོས་ཀྱི་རྒྱལ་མཚན་གྱིས་མཛད།
རྗེ་བཙུན་བླ་མ་དམ་པ་ཐུབ་དབང་རྡོ་རྗེ་འཆང་དང་དབྱེར་མ་
མཆིས་པའི་ཞབས་ལ་དུས་ཐམས་ཅད་དུ་ཕྱག་འཚལ་ལོ། ། བརྩེ་བ་
ཆེན་པོས་རྗེས་སུ་བཟུང་དུ་གསོལ།
འདིར་སྐལ་ལྡན་གྱི་སྐྱེས་བུ་སངས་རྒྱས་ཀྱི་སར་བགྲོད་པར་བྱེད་
པའི་ ཐབས་ ཟབ་ མོ་ བྱང་ཆུབ་ ལམ་ གྱི་ རིམ་ པའི་ འཁྲིད་ ལ་ གཉིས།
ལམ་གྱི་རྩ་བ་བཤེས་གཉེན་བསྟེན་པའི་ཚུལ་དང༌། བསྟེན་ནས་བློ་
ཇི་ལྟར་སྦྱང་བའི་རིམ་པའོ། །དང་བོ་ལ་གཉིས། ཐུན་གྱི་ངོ་བོ་ལ་ཇི་
ལྟར་བྱ་བ་དང་། ཐུན་མཚམས་སུ་ཇི་ལྟར་བྱ་བའི་ཚུལ་ལོ། །དང་བོ་
ལ། སྦྱོར་དངོས་མཇུག་གསུམ་ལས་དང་བོ་སྦྱོར་བ་ནི། ཡིད་
མཐུན་གྱི་གནས་སུ་བདེ་བའི་སྟན་ལ་ལུས་འདུག་ལུགས་བརྒྱུད་དམ་
སྤྱོད་ལམ་གང་བདེར་གནས་ནས། རང་རྒྱུད་ལ་ལེགས་པར་་་་་
བརྟགས་ཏེ། དགེ་སེམས་ཁྱད་པར་ཅན་གྱི་ངང་ནས། རང་གི་



230 ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
མདུན་གྱི་ཐད་དྲང་གི་ནམ་མཁའི་གནས་སུ་སེངྒེ་ཆེན་པོ་བརྒྱད་ཀྱིས་
བཏེག་པའི་རིན་པོ་ཆེའི་ཁྲི་མཐོ་ཞིང་ཡངས་པའི་སྟེང་ཁར། སྣ་
ཚོགས་པད་ཟླ་ཉི་མའི་དཀྱིལ་འཁོར་གྱི་གདན་ལ། ངོ་བོ་རང་གི་
དྲིན་ཅན་རྩ་བའི་བླ་མ་ཡིན་པ་ལ། རྣམ་པ་རྒྱལ་བ་ཤཱཀྱ་ཐུབ་པ་སྐུ་
མདོག་གསེར་བཙོ་མ་ལྟ་བུ་དབུ་གཙུག་ཏོར་དང་ལྡན་པ། ཞལ་
གཅིག་ཕྱག་གཉིས་ཀྱི་གཡས་ས་གནོན་དང༌། གཡོན་མཉམ་བཞག་
གི་སྟེང་ན་བདུད་རྩིས་གང་བའི་ལྷུང་བཟེད་བསྣམས་པ། སྐུ་ལ་ཆོས་
གོས་ངུར་སྨྲིག་གི་མདོག་ཅན་གསུམ་མཛེས་པར་གསོལ་བ། མཚན་
དཔེས་བརྒྱན་པའི་དྭངས་གསལ་འོད་ཀྱི་རང་བཞིན་ཅན། སྐུ་ལས་
སྐྱེས་པའི་འོད་ཀྱི་ཕུང་བོའི་དཀྱིལ་ན་ཞབས་གཉིས་རྡོ་རྗེ་སྐྱིལ་ཀྲུང་
གིས་བཞུགས་པ། དེ་ཉིད་ཀྱི་མཐའ་སྐོར་དུ་དངོས་དང་བརྒྱུད་པའི་
བླ་མ་ཡི་དམ་སངས་རྒྱས་བྱང་སེམས། དཔའ་བོ་དཔའ་མོ་བསྟན་
བསྲུང་ཡེ་ཤེས་པའི་ཚོགས་རྣམས་ཀྱིས་བསྐོར་ནས་བཞུགས་པ། དེ་
དག་རང་རང་གི་མདུན་ན་གདན་ཁྲི་ཕུན་ཚོགས་ལ་རང་རང་གིས་
གསུངས་པའི་ལུང་གི་ཆོས་རྣམས་འོད་ཀྱི་རང་བཞིན་ཅན་གྱི་པུ་ཏིའི་
རྣམ་པར་ཡོད་པ། ཚོགས་ཞིང་རྣམས་ཀྱང་རང་ཉིད་ལ་དགྱེས་པའི་
ཚུལ་དང་། རང་ཉིད་ཀྱང་ཚོགས་ཞིང་རྣམས་ཀྱི་ཡོན་ཏན་དང་་
ཐུགས་རྗེ་དྲན་པའི་དད་པ་ཆེན་པོའི་ངང་ནས་འདི་ལྟར་བསམ་སྟེ།
བདག་དང་མ་སེམས་ཅན་ ཐམས་ཅད་ཀྱིས་ཐོག་མ་མེད་པ་ནས་ད་
ལྟའི་བར་དུ། སྤྱིར་འཁོར་བ་དང་ཁྱད་པར་ངན་སོང་གསུམ་གྱི་སྡུག་



ལམ་ཁྲིད་ཐམས་ཅན་མཁྱེན་པར་བགྲོད་པའི་བདེ་ལམ་བཞུགས་སོ། ། 231
བསྔལ་སྣ་ཚོགས་ཞིག་མྱོང་འདུག་ཏུ་ཟིན་ཀྱང་། ད་དུང་སྡུག་བསྔལ་གྱི་
གཏིང་དང་མཐའ་མངོན་པར་དཀའ་བར་འདུག དེས་ན་ད་རེས་
རྙེད་པར་དཀའ་ཞིང་རྙེད་ན་དོན་ཆེ་བའི་མི་ལུས་ཁྱད་པར་ཅན་ཐོབ་
པའི་དུས་འདིར་འཁོར་བའི་སྡུག་བསྔལ་ཐམས་ཅད་སྤངས་པའི་ཐར་
བ་མཆོག བླ་མ་སངས་རྒྱས་ཀྱི་གོ་འཕང་ཞིག་ད་ལྟ་ཉིད་དུ་ཐོབ་
པར་མ་བྱས་ན། སླར་ཡང་སྤྱིར་འཁོར་བ་དང་། ཁྱད་པར་ངན་
སོང་ གསུམ་ གྱི་སྡུག་བསྔལ་ཅི་རིགས་ པ་ ཞིག་ མྱོང་དགོས་པ་འདུག
དེས་ན་སྡུག་བསྔལ་དེ་དག་ལས་སྐྱོབ་པའི་ནུས་པ་མདུན་ན་བཞུགས་
པའི་བླ་མ་དཀོན་མཆོག་གསུམ་ལ་ཡོད་པས། བདག་གིས་མ་སེམས་
ཅན་ཐམས་ཅད་ཀྱི་དོན་དུ་ཡང་དག་པར་རྫོགས་པའི་སངས་རྒྱས་ཀྱི་
གོ་འཕང་རིན་པོ་ཆེ་ཅི་ནས་ཀྱང་ཐོབ་པར་བྱ། དེའི་ཕྱིར་དུ་བླ་མ་
དཀོན་མཆོག་གསུམ་ལ་སྙིང་ཐག་པ་ནས་སྐྱབས་སུ་འགྲོ་བར་བྱའོ། །
སྙམ་དུ་བསམས་ལ། སྐྱབས་འགྲོ་སེམས་བསྐྱེད་ཚད་མེད་བཞི་་་
བསྒོམས་པ་སྔོན་དུ་བཏང་ནས། ཁྱད་པར་མ་སེམས་ཅན་ཐམས་
ཅད་ཀྱི་དོན་དུ་མྱུར་བ་མྱུར་བར་ཡང་དག་པར་རྫོགས་པའི་སངས་
རྒྱས་ཀྱི་གོ་འཕང་རིན་པོ་ཆེ་ཅི་ནས་ཀྱང་ཐོབ་པར་བྱ། དེའི་ཕྱིར་དུ་
ལམ་ཟབ་མོ་བླ་མ་ལྷའི་རྣལ་འབྱོར་གྱི་སྒོ་ནས་བྱང་ཆུབ་ལམ་གྱི་རིམ་
པའི་འཁྲིད་བསྒོམ་པ་ལ་འཇུག་པར་བགྱིའོ་སྙམ་པ་བདུན་ནམ་ཉེར་
གཅིག་སོགས་བྱའོ། ། དེ་ནས་རང་གི་མདུན་གྱི་ ཐད་དྲང་གི་ནམ་་་
མཁའི་གནས་སུ་ཞེས་པ་ནས་རྡོ་རྗེ་སྐྱིལ་ཀྲུང་གིས་བཞུགས་པ། དེ་



232 ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
ཉིད་ཀྱི་སྟེང་གི་རྒྱབ་ལ་ཕྱོགས་པར་སྣ་ཚོགས་པད་ཟླ་ཉི་མའི་དཀྱིལ་
འཁོར་གྱི་གདན་ལ། རྒྱལ་བ་རྡོ་རྗེ་འཆང་ལ་ཉམས་ལེན་བྱིན་རླབས་
བརྒྱུད་པའི་བླ་མ་རྣམས་ཀྱིས་བསྐོར་ནས་བཞུགས་པ། གཡས་་་་་
ཕྱོགས་སུ་རྗེ་བཙུན་བྱམས་པ་ལ་རྒྱ་ཆེན་སྤྱོད་བརྒྱུད་ཀྱི་བླ་མ་རྣམས་
ཀྱིས་བསྐོར་ནས་བཞུགས་པ། གཡོན་ཕྱོགས་སུ་རྗེ་བཙུན་འཇམ་
དབྱངས་ལ་ཟབ་མོ་ལྟ་བརྒྱུད་ཀྱི་བླ་མ་རྣམས་ཀྱིས་བསྐོར་ནས་བཞུགས་
པ། མདུན་དུ་དྲིན་ཅན་རྩ་བའི་བླ་མ་ལ་ཆོས་འབྲེལ་ཡོད་པའི་བླ་མ་
རྣམས་ཀྱིས་བསྐོར་ནས་བཞུགས་པ། དེ་དག་གི་མཐའ་སྐོར་དུ་ཡི་
དམ་སངས་རྒྱས་བྱང་སེམས་དཔའ་བོ་དཔའ་མོ་བསྟན་བསྲུང་ཡེ་ཤེས་
པའི་ཚོགས་རྣམས་ཀྱིས་བསྐོར་ནས་བཞུགས་པ། དེ་དག་རང་རང་
གི་མདུན་ན་གདན་ཁྲི་ཕུན་ཚོགས་ལ་རང་རང་གིས་གསུངས་པའི་ལུང་
གི་ཆོས་རྣམས་འོད་ཀྱི་རང་བཞིན་ཅན་གྱི་པུ་ཏིའི་རྣམ་པར་ཡོད་པ། །
དེ་དག་གི་ཕྱི་རོལ་ཏུ་གང་ལ་གང་འདུལ་གྱི་སྤྲུལ་བའི་བཀོད་པ་བསམ་
གྱིས་མི་ཁྱབ་པ་ཕྱོགས་བཅུར་འཕྲོ་བའི་གཙོ་འཁོར་ཐམས་ཅད་ཀྱི་སྤྱི་
བོར་ཨོ་དཀར་བོ། མགྲིན་པར་ཨཱ དམར་བོ། ཐུགས་ ཀར་ཧཱུཾ་
སྔོན་པོ། ལྟེ་བར་སྭ་སེར་བོ་གསང་བར་ཧཱ་ལྗང་ཁུ་འོད་ཟེར་ལྔ་འཕྲོ་
བ། བླ་མ་ཐུབ་པའི་དབང་བོའི་ཐུགས་ཀའི་ཧཱུཾ་ལས་འོད་ཟེར་ཕྱོགས་
བཅུར་འཕྲོས་པས། རང་བཞིན་གྱི་གནས་ནས་བསྒོམས་པ་དང་
འདྲ་བའི་ཡེ་ཤེས་པ་སྤྱན་དྲངས། དམ་ཚིག་པ་སོ་སོ་ལ་ཐིམ་པས་
སྐྱབས་གནས་ཀུན་འདུས་པའི་བདག་ཉིད་དུ་མོས་ནས། ཡན་ལག་



ལམ་ཁྲིད་ཐམས་ཅན་མཁྱེན་པར་བགྲོད་པའི་བདེ་ལམ་བཞུགས་སོ། ། 233
བདུན་པ་མཎྜལ་དང་བཅས་པ་ཕུལ་ཏེ། གསོལ་བ་འདེབས་པ་མན་
ངག་བཞིན་རྒྱུད་དང་འདྲེས་ངེས་པར་བྱའོ། ། དེ་ནས་བླ་མ་ཐུབ་
པའི་དབང་བོའི་ཐུགས་ཀའི་ཧཱུཾ་ལས་འོད་ཟེར་འཕྲོས་པ། མཐའ་
སྐོར་ན་བཞུགས་པའི་ཞི་ཁྲོ་རབ་འབྱམས་ཐམས་ཅད་ལ་འཕོག་པས།
དེ་རྣམས་འོད་ཀྱི་རྣམ་པར་བསྡུས་ནས་ཐུབ་པའི་དབང་བོ་ལ་ཐིམ་
ཞིང་། ཐུབ་པའི་དབང་བོ་ཡང་རང་གི་སྤྱི་བོའི་རྩ་བའི་བླ་མ་ལ་ཐིམ་
དེ་ཉིད་ཡོངས་སུ་གྱུར་པ་ལས་རང་གི་སྤྱི་བོར་སེང་ཁྲི་པད་ཟླ་ཉི་མའི་
དཀྱིལ་འཁོར་གྱི་གདན་ལ། ངོ་བོ་རང་གི་དྲིན་ཅན་རྩ་བའི་བླ་མ་
ཡིན་པ་ལ། རྣམ་པ་རྒྱལ་བ་ཤཱཀྱ་ཐུབ་ཞེས་པ་ནས། རྡོ་རྗེ་སྐྱིལ་
ཀྲུང་གིས་བཞུགས་པ་ལ་དམིགས་ནས། ཡན་ལག་བདུན་པ་མཎྜལ་
དང་བཅས་པ་མདོར་བསྡུས་ཕུལ་བའི་རྗེས་སུ། རང་དང་རང་གི་
མཐའ་སྐོར་ན་གནས་པའི་མ་ སེམས་ ཅན་ཐམས་ཅད་ཀྱིས་མགྲིན་་་
གཅིག་ཏུ་གསོལ་བ་འདེབས་པར་བསམ་ལ། སྐུ་བཞིའི་བདག་ཉིད་
བླ་མ་ལྷག་པའི་ལྷ། །ཐུབ་དབང་རྡོ་རྗེ་འཆང་ལ་གསོལ་བ་འདེབས། །
སྒྲིབ་བྲལ་ཆོས་སྐུའི་བདག་ཉིད་བླ་མ་ལྷ། །ཐུབ་དབང་རྡོ་རྗེ་འཆང་ལ་
གསོལ་བ་འདེབས། ། བདེ་ཆེན་ལོངས་སྐུའི་བདག་ཉིད་བླ་མ་ལྷ། །
ཐུབ་དབང་རྡོ་རྗེ་འཆང་ལ་གསོལ་བ་འདེབས། །སྣ་ཚོགས་སྤྲུལ་སྐུའི་
བདག་ ཉིད་བླ་མ་ལྷ། ། ཐུབ་དབང་རྡོ་རྗེ་འཆང་ལ་གསོལ་བ་་་
འདེབས། །བླ་མ་ཀུན་འདུས་བླ་མ་ལྷག་པའི་ལྷ། །ཐུབ་དབང་རྡོ་རྗེ་
འཆང་ལ་གསོལ་བ་འདེབས། །ཡི་དམ་ཀུན་འདུས་བླ་མ་ལྷག་པའི་



234 ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
ལྷ། །ཐུབ་དབང་རྡོ་རྗེ་འཆང་ལ་གསོལ་བ་འདེབས། ། སངས་རྒྱས་
ཀུན་འདུས་བླ་མ་ལྷག་པའི་ལྷ། །ཐུབ་དབང་རྡོ་རྗེ་འཆང་ལ་གསོལ་བ་
འདེབས། །དམ་ཆོས་ཀུན་འདུས་བླ་མ་ལྷག་པའི་ལྷ། །ཐུབ་དབང་རྡོ་
རྗེ་འཆང་ལ་གསོལ་བ་འདེབས། །དགེ་འདུན་ཀུན་འདུས་བླ་མ་ལྷག་
པའི་ལྷ། ། ཐུབ་དབང་རྡོ་རྗེ་འཆང་ལ་གསོལ་བ་འདེབས། ། མཁའ་
འགྲོ་ཀུན་འདུས་བླ་མ་ལྷག་པའི་ལྷ། ། ཐུབ་དབང་རྡོ་རྗེ་འཆང་ལ་་
གསོལ་བ་འདེབས། །ཆོས་སྐྱོང་ཀུན་འདུས་བླ་མ་ལྷག་པའི་ལྷ། །ཐུབ་
དབང་རྡོ་རྗེ་འཆང་ལ་གསོལ་བ་འདེབས། །ཁྱད་པར། སྐྱབས་་་
གནས་ཀུན་འདུས་བླ་མ་ལྷག་པའི་ལྷ། །ཐུབ་དབང་རྡོ་རྗེ་འཆང་ལ་
གསོལ་བ་འདེབས། །བདག་དང་མ་སེམས་ཅན་ ཐམས་ ཅད་འཁོར་
བར་སྐྱེས་ནས་ཡུན་རིང་ལ་ཤུགས་དྲག་པའི་སྡུག་བསྔལ་སྣ་ཚོགས་པ་
ཞིག་མྱོང་བ་འདི། དགེ་བའི་བཤེས་གཉེན་བསམ་སྦྱོར་གཉིས་ཀྱིས་
ཚུལ་བཞིན་དུ་མ་བསྟེན་པས་ལན་པར་འདུག་པས། ད་བདག་དང་
མ་སེམས་ཅན་ཐམས་ཅད་ཀྱིས་དགེ་བའི་བཤེས་གཉེན་བསམ་སྦྱོར་
གཉིས་ཀྱི་སྒོ་ནས་ཚུལ་བཞིན་དུ་བསྟེན་ནུས་པར་བླ་མ་ལྷས་བྱིན་གྱིས་
བརླབ་ཏུ་གསོལ། ཞེས་གསོལ་བ་བཏབ་པས་སྤྱི་བོའི་བླ་མ་ལྷའི་སྐུའི་
ཆ་ལས་བདུད་རྩི་སྣ་ལྔ་འོད་ཟེར་དང་བཅས་པའི་རྒྱུན་བབས། རང་
གཞན་སེམས་ཅན་ཐམས་ཅད་ཀྱི་ལུས་སེམས་ལ་ཞུགས་པས། ཐོག་
མེད་ནས་བསགས་པའི་སྡིག་སྒྲིབ་ཐམས་ཅད་དང་། ཁྱད་པར་དགེ་
བའི་བཤེས་གཉེན་བསམ་སྦྱོར་གཉིས་ཀྱིས་ཚུལ་བཞིན་དུ་བསྟེན་ནུས་



ལམ་ཁྲིད་ཐམས་ཅན་མཁྱེན་པར་བགྲོད་པའི་བདེ་ལམ་བཞུགས་སོ། ། 235
པ་ལ་གེགས་བྱེད་ཀྱི་སྡིག་སྒྲིབ་ནད་གདོན་དང་བཅས་པ་ཐམས་ཅད་
སྦྱངས། ལུས་དྭངས་གསལ་འོད་ཀྱི་རང་བཞིན་ཅན་དུ་གྱུར། ཚེ་
དང་བསོད་ནམས་ལ་སོགས་པའི་ཡོན་ཏན་ཐམས་ཅད་འཕེལ་ཞིང་
རྒྱས། ཁྱད་པར་དགེ་བའི་བཤེས་གཉེན་བསམ་སྦྱོར་གཉིས་ཀྱིས་
ཚུལ་བཞིན་དུ་བསྟེན་པར་ནུས་པའི་རྟོགས་པ་ཁྱད་པར་ཅན་རང་
གཞན་གྱི་རྒྱུད་ལ་སྐྱེས་ པར་བསམ་མོ། ། གཉིས་པ་དངོས་གཞི་ལ་་་
གཉིས། བསམ་པས་བསྟེན་ཚུལ་དང་། སྦྱོར་བས་བསྟེན་ཚུལ་་
ལོ། །
དང་བོ་ལ་གཉིས། རྩ་བ་དད་པ་སྦྱང་བ་དང་། བཀའ་དྲིན་
རྗེས་སུ་དྲན་ཏེ་གུས་པར་བྱ་བའོ། །དང་བོ་ནི་བླ་མ་ཐུབ་པའི་དབང་
བོའི་ཐུགས་ཀ་ནས་རང་ལ་དངོས་སུ་ཆོས་འབྲེལ་ཡོད་པའི་བླ་མ་་་་་
རྣམས་སྤྲོས་ཏེ། མདུན་གྱི་ནམ་མཁར་བཞུགས་པ་ལ་དམིགས་ནས་
བདག་གི་དགེ་བའི་བཤེས་གཉེན་འདི་རྣམས་སངས་རྒྱས་དངོས་ཡིན་
ཏེ། ཡང་དག་པར་རྫོགས་པའི་སངས་རྒྱས་ཀྱིས་རྒྱུད་སྡེ་རིན་པོ་ཆེ་
རྣམས་སུ་རྒྱལ་བ་རྡོ་རྗེ་འཆང་གིས་སྙིགས་མའི་དུས་སུ་དགེ་བའི་་་
བཤེས་གཉེན་གྱི་སྐུའི་རྣམ་པར་བསྟན་ནས་འགྲོ་བའི་དོན་མཛད་པར་
གསུངས་པ་བཞིན་དུ། བདག་གི་དགེ་བའི་བཤེས་གཉེན་འདི་རྣམས་
ཀྱང་སྐུའི་རྣམ་པ་ཐ་དད་དུ་བསྟན་པ་ཙམ་མ་གཏོགས། རྒྱལ་བ་རྡོ་
རྗེ་འཆང་གིས་བདག་ཅག་སངས་རྒྱས་དངོས་སུ་མཐོང་བའི་སྐལ་བ་
མེད་པ་རྣམས་རྗེས་སུ་བཟུང་བའི་ཕྱིར་དུ་དགེ་བའི་བཤེས་གཉེན་གྱི་



236 ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
སྐུའི་རྣམ་པར་བསྟན་པ་ཡིན་པར་འདུག་པའོ། ། དེས་ན་ད་བདག་
དང་མ་སེམས་ཅན་ཐམས་ཅད་ཀྱིས་དགེ་བའི་བཤེས་གཉེན་འདི་་་
རྣམས་ཐུབ་དབང་རྡོ་རྗེ་འཆང་དངོས་སུ་མཐོང་བར་བླ་མ་ལྷས་ཞེས་
གསོལ་བ་བཏབ་པས། སྤྱི་བོའི་བླ་མ་ལྷའི་སྐུའི་ཆ་ལས + ལུས་
སེམས་ལ་ཞུགས་པས། དེ་དང་དེའི་གེགས་བྱེད་སྦྱངས། དེ་དང་
དེའི་རྟོགས་པ་ཁྱད་པར་ཅན་རང་གཞན་གྱི་རྒྱུད་ལ་སྐྱེས་པར་བསམ་
མོ། །འོ་ན་སངས་རྒྱས་ནི་སྐྱོན་ཀུན་ཟད་ཡོན་ཏན་ཀུན་ལྡན་ཡིན་ལ།
བདག་གི་དགེ་བའི་བཤེས་གཉེན་འདི་རྣམས་ལ་དུག་གསུམ་གྱིས་ཀུན་
ནས་བསླངས་པའི་སྐྱོན་འདི་དང་འདི་ལྟ་བུ་འདུག་པས་སངས་རྒྱས་
རང་མ་ཡིན་ནོ་སྙམ་ན། དེ་ནི་རང་གི་སྣང་བ་མ་དག་པའི་དབང་
གིས་ཡིན་ཏེ། སྔོན་ཡང་རང་ཉིད་སྣང་བ་མ་དག་པའི་དབང་གིས་
ལེགས་པའི་ཀརྨས། སྟོན་པ་སངས་རྒྱས་ཀྱི་མཛད་པ་ཐམས་ཅད་
ཟོག་འབའ་ཞིག་ཏུ་མཐོང་བ་དང༌། ཐོགས་མེད་ཀྱིས་རྗེ་བཙུན་
བྱམས་པ་ཁྱི་མོར་མཐོང་བ་དང༌། མི་ཏྲི་བས་རྣལ་འབྱོར་གྱི་དབང་
ཕྱུག་ཤ་ཝ་རི་པ་ཕག་གསོད་པ་སོགས་མི་འཚམ་པ་བྱེད་པར་མཐོང་བ་
བཞིན་དུ། བདག་གི་དགེ་བའི་བཤེས་གཉེན་འདི་རྣམས་ལ་སྐྱོན་དེ་
ཡོད་ནས་སྣང་བ་མ་ཡིན་གྱི། རང་ཉིད་སྣང་བ་མ་དག་པའི་དབང་
གིས་ཡིན་པས། དེས་ན་བདག་དང་མ་སེམས་ཅན་ཐམས་ཅད་ཀྱི་
རྒྱུད་ལ་དགེ་བའི་བཤེས་གཉེན་འདི་རྣམས་ལ་སྐྱོན་རྟོག་གི་བློ་སྐད་
ཅིག་ཙམ་ཡང་མི་སྐྱེ་ཞིང་། ཅི་མཛད་ཡོན་ཏན་དུ་མཐོང་བའི་དད་



ལམ་ཁྲིད་ཐམས་ཅན་མཁྱེན་པར་བགྲོད་པའི་བདེ་ལམ་བཞུགས་སོ། ། 237
པ་ཆེན་པོ་བདེ་བླག་ཏུ་་སྐྱེ་བར་བླ་མ་ ལྷས་+ ཞེས་གསོལ་བ་བཏབ་
པས།་སྤྱི་བོའི་བླ་མ་ལྷའི་སྐུའི་ཆ་ལས+ ལུས་སེམས་ལ་ཞུགས་པས།
དེ་དང་དེའི་གེགས་བྱེད་སྦྱངས། དེ་དང་དེའི་རྟོགས་པ་ཁྱད་པར་
ཅན་ རང་ གཞན་ གྱི་ རྒྱུད་ ལ་ སྐྱེས་ པར་ བསམ་ མོ། ། གཉིས་ པ་ ནི།
རང་གི་མདུན་དུ་དགེ་བའི་བཤེས་གཉེན་རྣམས་གསལ་བར་དམིགས་
ནས། དགེ་བའི་བཤེས་གཉེན་འདི་རྣམས་བདག་ལ་བཀའ་དྲིན་
ཤིན་ཏུ་ཆེ་སྟེ། བདག་གིས་འཁོར་བ་དང་ངན་སོང་གི་སྡུག་བསྔལ་
མཐའ་དག་སྤངས་པའི་ཐར་བ་མཆོག་ཡང་དག་པར་རྫོགས་པའི་་
སངས་རྒྱས་ཀྱི་གོ་འཕང་རིན་པོ་ཆེ་བདེ་བླག་ཏུ་སྟེར་བར་བྱེད་པའི་
ལམ་ཟབ་མོ་ཁོང་དུ་ཆུད་པ་འདི་དགེ་བའི་བཤེས་གཉེན་འདི་རྣམས་
ཀྱི་བཀའ་དྲིན་ཡིན་པས། དེས་ན་བདག་དང་མ་སེམས་ཅན་ཐམས་
ཅད་ཀྱི་རྒྱུད་ལ་དགེ་བའི་བཤེས་གཉེན་འདི་རྣམས་ཀྱི་བཀའ་དྲིན་རྗེས་
སུ་དྲན་པའི་གུས་པ་ཆེན་པོ་བདེ་བླག་ཏུ་སྐྱེ་བར་བླ་མ་ལྷས+ ཞེས་
གསོལ་བ་བཏབ་པས། སྤྱི་བོའི་བླ་མ་ལྷའི་སྐུའི་ཆ་ལས + ལུས་་་་
སེམས་ལ་ཞུགས་པས། དེ་དང་དེའི་གེགས་བྱེད་སྦྱངས། དེ་དང་དེའི་
རྟོགས་པ་ཁྱད་པར་ཅན་རང་གཞན་གྱི་རྒྱུད་ལ་སྐྱེས་པར་བསམ་མོ། །
གཉིས་པ་སྦྱོར་བས་བསྟེན་ཚུལ་ནི། དགེ་བའི་བཤེས་གཉེན་
རྣམས་མདུན་དུ་གསལ་བཞིན་པའི་ངང་ནས་བདག་གིས་སངས་རྒྱས་
དངོས་ཀྱི་དགེ་བའི་བཤེས་གཉེན་འདི་རྣམས་ཀྱི་ཕྱིར་དུ། ལུས་སྲོག་
ལོངས་སྤྱོད་ལ་སོགས་པ་ལྟོས་པ་མེད་པར་གཏོང་ཞིང་། ཁྱད་པར་



238 ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
བཀའ་བཞིན་བསྒྲུབ་པའི་མཆོད་པས་མཉེས་པར་བྱའོ། །དེ་ལྟར་བྱེད་
ནུས་པར་བླ་མ་ལྷས+ ཞེས་གསོལ་བ་བཏབ་པས། སྤྱི་བོའི་བླ་མ་
ལྷའི་སྐུའི་ཆ་ལས + ལུས་སེམས་ལ་ཞུགས་པས། དེ་དང་དེའི་་་
གེགས་བྱེད་སྦྱངས། དེ་དང་དེའི་རྟོགས་པ་ཁྱད་ པར་ ཅན་ རང་་་
གཞན་གྱི་རྒྱུད་ལ་སྐྱེས་པར་བསམ་མོ། །
གསུམ་པ་མཇུག་ཏུ་ཇི་ལྟར་བྱ་བའི་ཚུལ་ནི། སྤྱི་བོར་བླ་མ་ལྷ་
སྒོམ་བཞིན་པའི་ངང་ནས་གསོལ་བ་འདེབས་པ་དང་། སྔགས་་་་
འདྲེན་པ་དང་། དེ་ལས་བྱུང་བའི་དགེ་རྩ་རྣམས་རང་གཞན་གྱི་
གནས་སྐབས་དང༌། མཐར་ཐུག་རང་གི་སྨོན་གནས་རྣམས་སུ་་་
འདུན་པ་དྲག་པོས་བསྔོ་བར་བྱའོ། །
གཉིས་པ་ཐུན་མཚམས་སུ་ཇི་ལྟར་བྱ་བའི་ཚུལ་ནི། ཐུན་་་་
མཚམས་སུ་ཡང་དགེ་བའི་བཤེས་གཉེན་བསྟེན་ཚུལ་སྟོན་པའི་གསུང་
རབ་དགོངས་འགྲེལ་དང་བཅས་པ་བལྟ་བ་དང༌། དྲན་ཤེས་དང་
ལྡན་པའི་སྒོ་ནས་དབང་བོའི་སྒོ་སྡོམ་པ་དང་། ཟས་ཀྱི་ཚོད་རིག་པ་
དང༌། མི་ཉལ་བར་རྣལ་འབྱོར་ལ་བརྩོན་ཞིང་། ཉལ་བའི་ཚེ་ཇི་
ལྟར་བྱ་བ་དང༌། ཁྲུས་དང་ཁ་ཟས་ཀྱི་རྣལ་འབྱོར་ལ་བརྩོན་པར་
བྱེད་པའོ། །
གཉིས་པ་བསྟེན་ནས་བློ་ཇི་ལྟར་སྦྱང་བའི་རིམ་པ་ལ་གཉིས།
དལ་འབྱོར་ལ་སྙིང་བོ་བླངས་པའི་ཕྱིར་བསྐུལ་བ་དང་། སྙིང་བོ་ཇི་
ལྟར་ལེན་པའི་ཚུལ་ལོ། །དང་བོ་ལ་གཉིས། ཐུན་གྱི་ངོ་བོ་ལ་ཇི་ལྟར་



ལམ་ཁྲིད་ཐམས་ཅན་མཁྱེན་པར་བགྲོད་པའི་བདེ་ལམ་བཞུགས་སོ། ། 239
བྱ་བ་དང་། ཐུན་མཚམས་སུ་ཇི་ལྟར་བྱ་བའོ། ། དང་བོ་ལ་སྦྱོར་
དངོས་མཇུག་གསུམ་ལས། དང་བོ་ནི་སྐྱབས་གནས་ཀུན་འདུས་བླ་
མ་ལྷག་པའི་ལྷ། །ཐུབ་དབང་རྡོ་རྗེ་འཆང་ལ་གསོལ་བ་འདེབས། །
ཞེས་པ་ཡན་ཆད་སྔར་བཞིན་ཡིན་ལ། དེ་ནས་བདག་དང་མ་སེམས་
ཅན་ཐམས་ཅད་འཁོར་བར་སྐྱེས་ནས་ཡུན་རིང་ལ་ཤུགས་དྲག་པའི་
འཁོར་བའི་སྡུག་བསྔལ་སྣ་ཚོགས་ཞིག་མྱོང་བ་འདི། དལ་འབྱོར་
དོན་ཆེ་རྙེད་དཀའི་རྟོགས་པ་ཁྱད་པར་ཅན་རྒྱུད་ལ་མ་སྐྱེས་པས་ལེན་
པར་འདུག་པས། ད་བདག་དང་མ་སེམས་ཅན་ཐམས་ཅད་ཀྱི་རྒྱུད་
ལ་དལ་འབྱོར་དོན་ཆེ་རྙེད་དཀའི་རྟོགས་པ་ཁྱད་པར་ཅན་སྐྱེ་བར་བླ་
མ་ ལྷས་བྱིན་གྱིས་བརླབ་ ཏུ་གསོལ། ཞེས་ གསོལ་བ་བཏབ་པས།
སྤྱི་བོའི་བླ་མ་ ལྷའི་སྐུའི་ཆ་ལས། བདུད་རྩི་སྣ་ལྔ་འོད་ཟེར་དང་
བཅས་པའི་རྒྱུན་བབས། རང་གཞན་སེམས་ཅན་ ཐམས་ ཅད་ཀྱི་
ལུས་སེམས་ལ་ཞུགས་པས། ཐོག་མེད་ནས་བསགས་པའི་སྡིག་སྒྲིབ་
ཐམས་ཅད་དང་། ཁྱད་པར་དལ་འབྱོར་དོན་ཆེ་རྙེད་དཀའ་རྟོགས་
པ་ཁྱད་པར་ཅན་སྐྱེ་བ་ལ་གེགས་བྱེད་ཀྱི་སྡིག་སྒྲིབ་སྦྱངས། ལུས་
དྭངས་གསལ་འོད་ཀྱི་རང་བཞིན་ཅན་དུ་གྱུར། ཚེ་དང་བསོད་་་་
ནམས་ལ་སོགས་པའི་ཡོན་ཏན་ཐམས་ཅད་འཕེལ་ཞིང་རྒྱས། ཁྱད་
པར་དལ་འབྱོར་དོན་ཆེ་རྙེད་དཀའི་རྟོགས་པ་ཁྱད་པར་ཅན་རང་
གཞན་གྱི་རྒྱུད་ལ་སྐྱེས་པར་བསམ་མོ། །
གཉིས་པ་དངོས་གཞི་ལ་གཉིས། དལ་འབྱོར་དོན་ཆེ་བར་



240 ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
བསམ་པ་དང་། རྙེད་པར་དཀའ་བར་བསམ་པའོ། །དང་བོ་ནི།
སྤྱི་བོར་བླ་མ་ལྷ་སྒོམ་བཞིན་པའི་ངང་ནས་འདི་ལྟར་བསམ་སྟེ་དམ་
པའི་ཆོས་བསྒྲུབ་པ་ལ་ཁོམ་པས་དལ་བ་དང་། ཆོས་བསྒྲུབ་པའི་ཕྱི་ནང་
གི་ཆ་རྐྱེན་ཚང་བས་འབྱོར་བ་ཞེས་བྱ། མདོར་ན་རང་ཅག་རྣམས་
ཀྱིས་ཐོབ་པའི་དལ་འབྱོར་གྱི་རྟེན་འདི་དོན་ཤིན་ཏུ་ཆེ་སྟེ་འདི་ལ་་
བརྟེན་ནས་མངོན་མཐོའི་ལུས་ལོངས་སྤྱོད་ཕུན་སུམ་ཚོགས་པའི་རྒྱུ་
སྦྱིན་པ། ཚུལ་ཁྲིམས་བཟོད་པ་སོགས་ཀྱང་བསྒྲུབ་ནུས་ལ། ཁྱད་
པར་རྟེན་འདི་ལ་སྡོམ་པ་གསུམ་ག་སྐྱེ་ཞིང་། སྙིགས་དུས་ཀྱི་ཚེ་ཐུང་
གཅིག་ལ་སངས་རྒྱས་ཀྱི་གོ་འཕང་ཡང་བདེ་བླག་ཏུ་སྒྲུབ་ནུས་པས་
སོ། །དེས་ན་རྙེད་པར་བཀའ་ཞིང་རྙེད་ན་དོན་ཆེ་བའི་དལ་འབྱོར་
ཚང་བའི་རྟེན་འདི་དོན་མེད་དུ་མི་བཏང་བར་སྙིང་བོ་ཞིག་བླང་བར་
བྱའོ། །དེ་ལྟར་བྱེད་ནུས་པར་བླ་མ་ལྷས+ཞེས་གསོལ་བ་བཏབ་པས།
སྤྱི་བོའི་བླ་མ་ལྷའི་སྐུའི་ཆ་ལས+ལུས་སེམས་ལ་ཞུགས་པས། དེ་
དང་དེའི་གེགས་བྱེད་སྦྱངས། དེ་དང་དེའི་རྟོགས་པ་ཁྱད་པར་ཅན་
རང་གཞན་གྱི་རྒྱུད་ལ་སྐྱེས་པར་བསམ་མོ། ། གཉིས་པ་རྙེད་པར་
བཀའ་བ་བསམ་པ་ནི། སྤྱི་བོར་བླ་མ་ལྷ་སྒོམ་བཞིན་པའི་ངང་ནས་
འདི་ལྟར་བསམ་སྟེ། དལ་འབྱོར་ཐོབ་པ་འདི་དོན་ཆེ་བར་མ་ཟད་
རྙེད་ཀྱང་ཤིན་ཏུ་དཀའ་སྟེ། མི་ལ་སོགས་པའི་འགྲོ་བ་ཕལ་ཆེར་མི་
དགེ་བ་བཅུ་ལ་སོགས་པ་ཤས་ཆེར་སྤྱོད་ལ། དེ་དག་གིས་ཀྱང་དལ་
འབྱོར་ཐོབ་པའི་གེགས་བྱེད་ཅིང༌། ཁྱད་པར་དལ་འབྱོར་ཚང་བའི་



ལམ་ཁྲིད་ཐམས་ཅན་མཁྱེན་པར་བགྲོད་པའི་བདེ་ལམ་བཞུགས་སོ། ། 241
རྟེན་རྣམ་པར་དག་པ་ཐོབ་པ་ལ་ཚུལ་ཁྲིམས་རྣམ་པར་དག་པས་གཞི་
བཟུང་། སྦྱིན་སོགས་ཀྱིས་གྲོགས་བྱས། སྨོན་ལམ་དྲི་མ་མེད་པས་
མཚམས་སྦྱར་བ་སོགས་དགོས་ན་རྒྱུ་དེ་ལྟ་བུ་བསྒྲུབ་པ་ཡང་ཤིན་ཏུ་
ཉུང་བ་དང་། དུད་འགྲོ་ལ་སོགས་པའི་ངན་འགྲོ་ལ་ལྟོས་ནས་བདེ་
འགྲོ་ཙམ་ཐོབ་པ་སྲིད་མཐར་སྣང་ལ། བདེ་འགྲོ་ལ་ལྟོས་ནས་ཀྱང་
དལ་འབྱོར་ཚང་བའི་རྟེན་ཐོབ་པ་འདི་ཉིན་མོའི་སྐར་མ་ལྟ་བུར་ཤིན་
ཏུ་དཀོན་པའི་ཕྱིར། དེས་ན་རྙེད་པར་དཀའ་ཞིང་རྙེད་ན་དོན་ཆེ་
བའི་དལ་འབྱོར་ཚང་བའི་རྟེན་ལན་ཅིག་ཐོབ་པ་འདི། དོན་མེད་དུ་
མི་བཏང་བར་སྙིང་བོ་ཞིག་བླང་བར་བྱའོ། ། སྙིང་བོ་ལེན་པའི་ཚུལ་
ཡང་བླ་མ་སངས་རྒྱས་འབྲལ་མེད་དུ་བསྟེན་ནས། དེས་བསྟན་པའི་
ཐེག་པ་མཆོག་གི་གདམས་པའི་སྙིང་བོ་ཉམས་སུ་བླངས་ཏེ། ཚེ་
གཅིག་ཉིད་ལ་སངས་རྒྱས་ཀྱི་གོ་འཕང་བདེ་བླག་ཏུ་ཐོབ་པར་བྱའོ། །
དེ་ལྟར་བྱེད་ནུས་པར་བླ་མ་ལྷས+ ཞེས་གསོལ་བ་བཏབ་པས། སྤྱི་
བོའི་བླ་མ་ལྷའི་སྐུའི་ཆ+ ལུས་སེམས་ལ་ཞུགས་པས། དེ་དང་དེའི་
གེགས་བྱེད་སྦྱངས། དེ་དང་དེའི་རྟོགས་པ་ཁྱད་པར་ཅན་རང་
གཞན་གྱི་རྒྱུད་ལ་སྐྱེས་པར་བསམ་མོ། །གསུམ་པ་མཇུག་ཏུ་ཇི་ལྟར་བྱ་
བ་ནི་སྔར་བཞིན་ཡིན་ལ། གཉིས་པ་ཐུན་མཚམས་སུ་དལ་འབྱོར་གྱི་
ཆོས་སྐོར་སྟོན་པའི་གསུང་རབ་དགོངས་འགྲེལ་དང་བཅས་པ་བལྟ་བ་
སོགས་ནི་སྔར་བཞིན་ནོ། །
གཉིས་པ་སྙིང་བོ་ཇི་ལྟར་ལེན་པའི་ཚུལ་ལ་གསུམ། སྐྱེས་བུ་ཆུང་



242 ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
ངུ་དང་ཐུན་མོང་བའི་ལམ་གྱི་རིམ་པ་ལ་བློ་སྦྱང་བ། སྐྱེས་བུ་འབྲིང་
དང་ཐུན་མོང་བའི་ལམ་གྱི་རིམ་པ་ལ་བློ་སྦྱང་བ། སྐྱེས་བུ་ཆེན་པོའི་ལམ་
གྱི་རིམ་པ་ལ་བློ་སྦྱང་བའོ། །དང་བོ་ལ་གཉིས། ཐུན་གྱི་ངོ་བོ་ལ་ཇི་
ལྟར་བྱ་བ་དང༌། ཐུན་མཚམས་སུ་ཇི་ལྟར་བྱ་བའོ། ། དང་བོ་ལ་
སྦྱོར་དངོས་མཇུག་གསུམ་ལས། དང་བོ་ནི་སྐྱབས་གནས་ཀུན་་་་་
འདུས་བླ་མ་ ལྷག་པའི་ལྷ། ། ཐུབ་དབང་རྡོ་རྗེ་འཆང་ལ་གསོལ་བ་་
འདེབས། །ཞེས་པ་ཡན་ཆད་སྔར་བཞིན་ཡིན་ལ། དེ་ནས་བདག་
དང་མ་སེམས་ ཅན་ ཐམས་ ཅད་འཁོར་བར་སྐྱེས་ནས་ཡུན་རིང་ལ་
ཤུགས་དྲག་ པའི་ སྡུག་ བསྔལ་ སྣ་ ཚོགས་ པ་ ཞིག་ མྱོང་ བ་ འདི་ ཉིད།
འཆི་བ་མི་རྟག་པ་མ་བསམ་ཤིང༌། ངན་འགྲོའི་སྡུག་བསྔལ་གྱིས་
འཇིགས་ནས་དཀོན་མཆོག་གསུམ་ལ་སྙིང་ནས་སྐྱབས་སུ་མ་སོང་བ་
དང་། ལས་འབྲས་ལ་ཡིད་ཆེས་ཀྱི་དད་པ་བསྐྱེད་ནས། དཀར་
ནག་གི་ལས་ལ་བླང་དོར་ཚུལ་བཞིན་མ་བྱས་པས་ལན་པར་འདུག་
པས། ད་བདག་དང་མ་སེམས་ཅན་ཐམས་ཅད་ཀྱི་རྒྱུད་ལ་འཆི་བུ་
མི་རྟག་པ་དྲན་པ་དང་། ངན་འགྲོའི་སྡུག་བསྔལ་གྱིས་འཇིགས་ནས་
དཀོན་མཆོག་གསུམ་ལ་སྙིང་ནས་སྐྱབས་སུ་འགྲོ་ཞིང་ལས་འབྲས་ལ་
ཡིད་ཆེས་ཀྱི་དད་པ་སྐྱེས་ནས་སྡིག་སྤོང་དགེ་བ་ཚུལ་བཞིན་སྒྲུབ་ནུས་
པར་བླ་མ་ལྷས་བྱིན་གྱིས་བརླབ་ཏུ་གསོལ། ཞེས་གསོལ་བ་བཏབ་
པས། སྤྱི་བོའི་བླ་མ་ལྷའི་སྐུའི་ཆ་ལས་བདུད་རྩི་སྣ་ལྔ་འོད་ཟེར་དང་
བཅས་པའི་རྒྱུན་བབས། རང་གཞན་སེམས་ ཅན་ཐམས་ ཅད་ཀྱི་



ལམ་ཁྲིད་ཐམས་ཅན་མཁྱེན་པར་བགྲོད་པའི་བདེ་ལམ་བཞུགས་སོ། ། 243
ལུས་སེམས་ལ་ཞུགས་པས། ཐོག་མེད་ནས་བསགས་པའི་སྡིག་སྒྲིབ་
ཐམས་ཅད་དང་། ཁྱད་པར་དེ་དང་དེའི་རྟོགས་པ་ཁྱད་པར་ཅན་
སྐྱེ་བ་ལ་གེགས་བྱེད+ལུས་དྭངས་གསལ་འོད་ཀྱི་རང་བཞིན་ཅན་དུ་
གྱུར། ཚེ་དང་བསོད་ནམས་ལ་སོགས་པའི་ཡོན་ཏན་ཐམས་ཅད་
འཕེལ་ཞིང་རྒྱས། དེ་དང་དེའི་རྟོགས་པ་ཁྱད་པར་ཅན་རང་གཞན་
གྱི་རྒྱུད་ལ་སྐྱེས་པར་བསམ་མོ། །
གཉིས་པ་དངོས་གཞི་ལ་བཞི། འཆི་བ་མི་རྟག་པ་བསམ་པ།
ངན་འགྲོའི་སྡུག་བསྔལ་བསམ་པ། དཀོན་མཆོག་གསུམ་ལ་སྐྱབས་
འགྲོ་སྦྱང་བ། ལས་འབྲས་ལ་ཡིད་ཆེས་ཀྱི་དད་པ་བསྐྱེད་པའོ། །
དང་བོ་ནི། སྤྱི་བོར་བླ་མ་ལྷ་སྒོམ་བཞིན་པའི་ངང་ནས་འདི་ལྟར་
བསམ་སྟེ། རྙེད་པར་དཀའ་ཞིང་རྙེད་ན་དོན་ཆེ་བའི་དལ་འབྱོར་གྱི་
རྟེན་འདི་མྱུར་དུ་འཇིག་སྟེ། འཆི་བདག་ངེས་པར་འོང་ལ། དེ་
ཡང་ཕྱི་ནང་གི་རྐྱེན་གང་གིས་ཀྱང་བཟློག་ཏུ་མེད་པ་དང་། ཚེ་ལ་
སྣོན་ པ་ མེད་ ཅིང་ འབྲིད་ བྱེད་ བར་ མ་ ཆད་ དང་ བཅས་ པ་ དང་།
གསོན་པའི་ཚེ་ཡང་ཆོས་བྱ་ལོང་མེད་པར་ངེས་པར་འཆི་བར་མ་ཟད་
ནམ་འཆི་ལའང་ངེས་པ་མེད་དེ། རང་ཅག་འཛམ་བུ་གླིང་བའི་ཚེ་
ལ་ངེས་པ་མེད་པ་དང་། འཆི་རྐྱེན་ཤིན་ཏུ་མང་ཞིང་གསོན་པའི་
རྐྱེན་ཉུང་བ་དང་ལུས་ཆུའི་ལྦུ་བ་ལྟ་བུར་ཉམ་ཆུང་བས་ནམ་འཆི་ལ་
ངེས་པ་མེད། འཆི་བའི་ཚེ་ཆོས་མ་གཏོགས་གང་གིས་ཀྱང་ཕན་པ་
མེད་དེ། གཉེན་བཤེས་བརྩེ་གདུང་ཇི་ལྟར་ཆེ་བས་མཐའ་སྐོར་ཀྱང་



244 ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
གཅིག་ཀྱང་ཁྲིད་ས་མེད། ཡིད་དུ་འོང་བའི་ནོར་གྱི་ཕུང་བོ་ཇི་སྙེད་
ཡོད་ཀྱང་རྡུལ་ཕྲན་ཙམ་ཡང་ཁྱེར་དུ་མེད། ལྷན་ཅིག་སྐྱེས་པའི་ཤ་
རུས་ཀྱང་འབྲལ་དགོས་ན་ཚེ་འདིའི་ཕུན་ཚོགས་ལ་ཆགས་པས་ཅི་ཞིག་
བྱ། འཆི་བའི་དགྲ་ནི་ངེས་པར་འོང་ཞིང་ནམ་འོང་ལ་ངེས་པ་མེད།
དེ་རིང་རང་ཡང་འཆི་ཉེན་ཡོད་པས་འཆི་གྲབས་ཤིག་བྱ་དགོས་པར་
འདུག འཆི་གྲབས་ཀྱང་ཚེ་འདིའི་ཕུན་ཚོགས་ཐམས་ ཅད་ལ་མ་
ཆོགས་པར་ཆོས་རྣམ་དག་ཅིག་ད་ལྟ་ཉིད་དུ་བྱའོ། །དེ་ལྟར་བྱེད་ནུས་
པར་བླ་མ་ལྷས+ ཞེས་གསོལ་བ་བཏབ་པས། སྤྱི་བོའི་བླ་མ་ལྷའི་
སྐུའི་ཆ་ལས་བདུད་རྩི་སྣ་ལྔ་འོད་ཟེར+ ལུས་སེམས་ལ་ཞུགས་པས།
དེ་དང་དེའི་གེགས་བྱེད་སྦྱངས། དེ་དང་དེའི་རྟོགས་པ་ཁྱད་པར་
ཅན་རང་གཞན་གྱི་རྒྱུད་ལ་སྐྱེས་པར་བསམ་མོ། །གཉིས་པ་ནི།སྤྱི་བོར་
བླ་མ་ལྷ་སྒོམ་བཞིན་པའི་ངང་ནས་འདི་ལྟར་བསམ་སྟེ། རྙེད་པར་
དཀའ་ཞིང་རྙེད་ན་དོན་ཆེ་བའི་དལ་འབྱོར་ཚང་བའི་རྟེན་འདི་ཡང་
མྱུར་དུ་འཇིག་ཅིང་། ཞིག་པའི་འོག་ཏུ་མེད་དེ་མི་འགྲོ་བར་སྐྱེ་བ་
ཞིག་བླང་དགོས་ལ། སྐྱེ་ས་ཡང་ངན་འགྲོ་དང་བདེ་འགྲོ་གཉིས་ལས་
མ་འདས་ཤིང་། གལ་ཏེ་ངན་འགྲོར་སྐྱེས་ན་དམྱལ་བ་བ་རྣམས་ལ་
ཚ་གྲང་དང་དེས་མཚོན་པའི་སྡུག་བསྔལ། ཡི་དྭགས་རྣམས་ལ་བཀྲེས་
སྐོམ་དང་དེས་མཚོན་པའི་སྡུག་བསྔལ། དུད་འགྲོ་རྣམས་ལ་གླེན་
ཞིང་གཏི་མུག་པ་དང་གཅིག་ལ་གཅིག་ཟ་བའི་སྡུག་བསྔལ་བསམ་གྱིས་
མི་ཁྱབ་པ་ཡོད་དེ། དེས་ན་འདི་ལྟ་བུའི་ངན་འགྲོའི་སྡུག་བསྔལ་



ལམ་ཁྲིད་ཐམས་ཅན་མཁྱེན་པར་བགྲོད་པའི་བདེ་ལམ་བཞུགས་སོ། ། 245
བཟོད་གླགས་མི་འདུག་པས། རྙེད་པར་དཀའ་ཞིང་རྙེད་ན་དོན་ཆེ་
བའི་དལ་འབྱོར་ཚང་བུའི་རྟེན་ཐོབ་པའི་དུས་འདིར། ངན་འགྲོའི་
སྡུག་བསྔལ་མཐའ་དག་སྤངས་པའི་བླ་མ་སངས་རྒྱས་ཀྱི་གོ་འཕང་ཞིག་
ཐོབ་པར་བྱའོ། །དེ་ལྟར་བྱེད་ནུས་པར་བླ་མ་ལྷས+ཞེས་གསོལ་བ་
བཏབ་པས། སྤྱི་བོའི་བླ་མ་ལྷའི་སྐུའི་ཆ་ལས + ལུས་སེམས་ལ་
ཞུགས་པས། དེ་དང་དེའི་གེགས་བྱེད་སྦྱངས། དེ་དང་དེའི་རྟོགས་པ་
ཁྱད་པར་ཅན་རང་གཞན་གྱི་རྒྱུད་ལ་སྐྱེས་པར་བསམ་མོ། །གསུམ་པ་
ནི། སྤྱི་བོའི་བླ་མ་ ལྷའི་སྐུའི་ཆ་ལས་བླ་མ་ཡི་དམ་དཀོན་མཆོག་་
གསུམ་དཔའ་བོ་དཔའ་མོ་ཆོས་སྐྱོང་སྲུང་མའི་ཚོགས་ནམ་མཁའ་གང་
བ་སྤྲོས་ཏེ། སྤྱི་བོའི་བླ་མ་ལྷའི་སྐུའི་མཐའ་སྐོར་ཏུ་བཞུགས་པའི་
སྐྱབས་ཡུལ་གསལ་ལེགས་པར་བཏབ། དེ་དག་གི་སྐུ་གསང་ཐུགས་
འཕྲིན་ལས་དང་བཅས་པའི་ཡོན་ཏན་དྲན་བཞིན་པས། བདག་
དང་མ་ སེམས་ ཅན་ ཐམས་ ཅད་སྤྱིར་འཁོར་བ་དང་ཁྱད་པར་ངན་
འགྲོའི་འཇིགས་པ་ལས་ད་ལྟ་ཉིད་དུ་སྐྱོབ་ཏུ་གསོལ་སྙམ་པའི་འདུན་
པ་དང་ལྡན་པས་བླ་མ་ཡི་དམ་དཀོན་མཆོག་གསུམ་ལ་སྐྱབས་སུ་མཆི།
ཞེས་པའི་སྐྱབས་འགྲོ་ལན་བརྒྱ་སྟོང་ཁྲི་འབུམ་སོགས་བྱ་ཞིང་། དཀོན་
མཆོག་གསུམ་ལ་སྐྱབས་སུ་སོང་བའི་གནས་སྐབས་དང་མཐར་ཐུག་གི་
ཕན་ཡོན་ཤེས་པའི་སྒོ་ནས་སྐྱབས་འགྲོའི་བསླབ་བྱ་རྣམས་ལ་ཚུལ་
བཞིན་དུ་བསླབ་པར་བྱའོ། ། བཞི་བ་ནི། སྤྱི་བོར་བླ་མ་ལྷ་བསྒོམ་
བཞིན་པའི་ངང་ནས་འདི་ལྟར་བསམ་སྟེ། རྒྱལ་བའི་གསུང་རབ་



246 ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
ལས་རྒྱུ་དགེ་བ་སྤྱད་པ་ལ་བརྟེན་ནས་འབྲས་བུ་བདེ་བ་ཁོ་ན་འབྱུང་
ཞིང་སྡུག་བསྔལ་མི་འབྱུང་། རྒྱུ་མི་དགེ་བ་སྤྱད་པ་ལ་བརྟེན་ནས་
འབྲས་བུ་སྡུག་བསྔལ་ཁོ་ན་འབྱུང་ཞིང་བདེ་བ་མི་འབྱུང༌། རྒྱུ་དགེ་
སྡིག་གཉིས་ཆུང་ངུ་ལས་མ་སྤྱད་ཀྱང་། གེགས་བྱེད་དང་མ་ཕྲད་ན་
འབྲས་བུ་ཤིན་ཏུ་ཆེ་བ་འབྱུང་། རྒྱུ་དགེ་སྡིག་གཉིས་མ་སྤྱད་ན་་་་
འབྲས་བུ་བདེ་སྡུག་མྱོང་བ་མེད་ཅིང་རྒྱུ་དགེ་སྡིག་གཉིས་སྤྱད་པ་་་
གེགས་བྱེད་དང་མ་ཕྲད་ན་ལས་བྱས་པ་ཆུད་མི་ཟ་བས་འབྲས་བུ་བདེ་
སྡུག་གཉིས་ངེས་པར་འབྱིན། དེ་ཡང་ཞིང་དང་། བསམ་པ་དང་།
དངོས་པོ་དང༌། རྟེན་གྱི་སྒོ་ནས་སྟོབས་ཆེ་བར་གསུངས་པ་ལ་ཡིད་
ཆེས་ཀྱི་དད་པ་བསྐྱེད་ནས། དགེ་བ་བཅུ་ལ་སོགས་པའི་དགེ་བ་ཕྲ་
མོ་ནས་སྒྲུབ་ཅིང་། མི་དགེ་བ་བཅུ་ལ་སོགས་པའི་མི་དགེ་བ་ཕྲ་མོས་
ཀྱང་སྒོ་གསུམ་ལ་མ་གོས་པའི་བླང་དོར་ལ་འབད་པར་བྱའོ། །དེ་ལྟར་
བྱེད་ནུས་པར་བླ་མ་ལྷས+ ཞེས་གསོལ་བ་བཏབ་པས། སྤྱི་བོའི་བླ་
མ་ལྷའི་སྐུའི་ཆ་ལས+ ལུས་སེམས་ལ་ཞུགས་པས། དེ་དང་དེའི་
གེགས་བྱེད་སྦྱངས། དེ་དང་དེའི་རྟོགས་པ་ཁྱད་པར་ ཅན་ རང་
གཞན་གྱི་རྒྱུད་ལ་སྐྱེས་པར་བསམ་མོ། །དེ་ལྟར་འབད་ཀྱང་གཉེན་པོ་
སྟོབས་ཆུང་། ཉོན་མོངས་སྟོབས་ཆེ་བས་རྒྱ་ལ་མི་དགེ་བས་གོས་ན་
སྟོབས་བཞིའི་བཤགས་བསྡམ་ལ་འབད་པར་བྱའོ། །གསུམ་པ་མཇུག་
ཏུ་ཇི་ལྟར་བྱ་བ་ནི་སྔར་བཞིན་ཡིན་ལ། གཉིས་པ་ཐུན་མཚམས་སུ་
ཡང་སྐྱེས་བུ་ཆུང་ངུ་དང་ཐུན་མོང་བའི་ཆོས་སྐོར་སྟོན་པའི་གསུང་



ལམ་ཁྲིད་ཐམས་ཅན་མཁྱེན་པར་བགྲོད་པའི་བདེ་ལམ་བཞུགས་སོ། ། 247 །
རབ་དགོངས་འགྲེལ་དང་བཅས་པ་བལྟ་བ་སོགས་སྔར་བཞིན་ནོ། །
སྐྱེས་བུ་ཆུང་ངུ་དང་ཐུན་མོང་བའི་ལམ་གྱི་རིམ་པ་ལ་བློ་སྦྱང་བ་བཤད་
ཟིན་ཏོ། །
གཉིས་པ་སྐྱེས་བུ་འབྲིང་དང་ཐུན་མོང་བའི་ལམ་གྱི་རིམ་པ་ལ་
བློ་སྦྱང་བ་གཉིས། ཐར་བ་དོན་གཉེར་གྱི་བློ་བསྐྱེད་པ་དང༌། ཐར་
བར་བགྲོད་པའི་ལམ་གྱི་རང་བཞིན་གཏན་ལ་དབབ་པའོ། །དང་བོ་
ལ་གཉིས། ཐུན་གྱི་ངོ་བོ་ལ་ཇི་ལྟར་བྱ་བ་དང་། ཐུན་མཚམས་སུ་
ཇི་ལྟར་བྱ་བའི་ཚུལ་ལོ། །དང་བོ་ལ་སྦྱོར་དངོས་མཇུག་གསུམ་ལས།
དང་བོ་སྦྱོར་བ་ནི། སྐྱབས་གནས་ཀུན་འདུས་བླ་མ་ལྷག་པའི་ལྷ། །
ཐུབ་དབང་རྡོ་རྗེ་འཆང་ལ་གསོལ་བ་འདེབས། ། ཞེས་པ་ཡན་ཆད་
སྔར་བཞིན་ཡིན་ལ། དེ་ནས་བདག་དང་མ་སེམས་ཅན་ཐམས་ཅད་
འཁོར་བར་སྐྱེས་ནས་ཡུན་རིང་ལ་ཤུགས་དྲག་པའི་སྡུག་བསྔལ་སྣ་
ཚོགས་ཞིག་མྱོང་བ་འདི། འཁོར་བ་མཐའ་དག་སྡུག་བསྔལ་གྱི་རང་
བཞིན་དུ་ཤེས་ནས། དེ་ལས་ཐར་འདོད་ཀྱི་བློ་ཤུགས་དྲག་མ་སྐྱེས་
པས་ལན་པར་འདུག་པས། ད་བདག་དང་མ་སེམས་ཅན་ཐམས་
ཅད་ཀྱི་རྒྱུད་ལ་འཁོར་བ་མཐའ་དག་སྡུག་བསྔལ་གྱི་རང་བཞིན་དུ་
ཤེས་ནས་དེ་ལས་ཐར་འདོད་ཀྱི་བློ་ཤུགས་དྲག་སྐྱེ་བར་བླ་མ་ལྷས་བྱིན་
གྱིས་བརླབ་ཏུ་གསོལ། ཞེས་གསོལ་བ་བཏབ་པས། སྤྱི་བོའི་བླ་མ་
ལྷའི་སྐུའི་ཆ་ལས + ལུས་སེམས་ལ་ཞུགས་པས། ཐོག་མེད་ནས་
བསགས་པའི་སྡིག་སྒྲིབ་ ཐམས་ ཅད་དང་། ཁྱད་པར་འཁོར་བ་་་



248 ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
མཐའ་དག་སྡུག་བསྔལ་གྱི་རང་བཞིན་དུ་ཤེས་ནས་དེ་ལས་ཐར་འདོད་
ཀྱི་བློ་ཤུགས་དྲག་སྐྱེ་བ་ལ་གེགས་བྱེད+ལུས་དྭངས་གསལ+འཕེལ་
ཞིང་རྒྱས་ཁྱད་པར་འཁོར་བ་མཐའ་དག་སྡུག་བསྔལ་གྱི་རང་བཞིན་དུ་
ཤེས་ནས། དེ་ལས་ཐར་འདོད་ཀྱི་བློ་ཤུགས་དྲག་རང་གཞན་གྱི་རྒྱུད་
ལ་སྐྱེས་པར་བསམ་མོ། ། གཉིས་པ་དངོས་གཞི་ལ་གཉིས། འཁོར་
བ་སྤྱིའི་སྡུག་བསྔལ་བསམ་པ་དང་། སོ་ སོའི་སྡུག་བསྔར་བསམ་་་
པའོ། །དང་བོ་ནི། སྤྱི་བོར་བླ་མ་ལྷ+བསམ་སྟེ། བདག་གིས་མི་
དགེ་བཅུ་སྤོང་གི་ཚུལ་ཁྲིམས་ལ་ཚུལ་བཞིན་དུ་བསླབས་པས། ངན་
འགྲོའི་སྡུག་བསྔལ་ལས་འདས་པའི་བདེ་འགྲོའི་གོ་འཕང་ཞིག་ཐོབ་
ཀྱང་། སྡུག་བསྔལ་རྩ་བ་ནས་སྤངས་པའི་ཐར་བ་ཞིག་མ་ཐོབ་ན་བདེ་
བའི་སྐབས་སྐད་ཅིག་ཀྱང་མི་འདུག་སྟེ། དཔེར་ན་མི་ནག་ཅན་ཞིག་ཟླ་
བ་གཅིག་ནས་གསོད་པར་ངེས་ལ། དེའི་བར་དུ་ཡང་ཉི་མ་རེ་རེ་
བཞིན་ཁྲིམས་ཀྱི་ལ་ཐིགས་དང་། དབྱུག་པས་བསྣུན་པ་སོགས་ཀྱི་
སྡུག་བསྔལ་དྲག་པོ་མྱོང་བ་ལ། འགའ་ཞིག་གི་ངོ་ཆེན་སོགས་ཀྱིས་
ད་ལྟ་དབྱུག་པས་བསྣུན་པའི་སྡུག་བསྔལ་མེད་ཀྱང་། དེ་ནི་ཉི་མ་རེ་
རེ་བཞིན་གསོད་པའི་སྡུག་བསྔལ་ལ་ཇེ་ཉེར་འགྲོ་བས་བདེ་བའི་བློ་
ཅུང་ཟད་ཀྱང་མེད་པ་བཞིན་དུ། སྡུག་བསྔལ་རྩ་བ་ནས་སྤངས་པའི་
ཐར་བ་མ་ཐོབ་ཕྱིན། བདེ་འགྲོའི་གོ་འཕང་ཅི་འདྲ་ཞིག་ཐོབ་ཀྱང་
སྔར་བྱས་ཀྱི་ལས་བཟང་བོའི་འཕེན་པ་ཟད་ནས་ངན་སོང་གསུམ་དུ་
ལྷུང་སྟེ། ཡུན་རིང་ལ་ཤུགས་དྲག་པའི་སྡུག་བསྔལ་སྣ་ཚོགས་པ་ཞིག་



ལམ་ཁྲིད་ཐམས་ཅན་མཁྱེན་པར་བགྲོད་པའི་བདེ་ལམ་བཞུགས་སོ། ། 249
མྱོང་དགོས་པར་འདུག གཞན་ཡང་འཁོར་བ་འདིར་ལས་ཉོན་གྱི་
དབང་གིས་སྐྱེ་བ་གཅིག་བླངས་ཕྱིན་ཆད་སྡུག་བསྔལ་གྱི་རང་བཞིན་
ལས་མ་འདས་ཏེ། དགྲ་གཉེན་དུ་འགྱུར་བ་དང་གཉེན་ཡང་དགྲར་
འགྱུར་བས་ཕན་གནོད་བྱེད་པ་ལ་ཡིད་བརྟན་ནི་མེད། འཁོར་བའི་
བདེ་བ་ཇི་ཙམ་སྤྱད་ཀྱང་ངོམས་པའི་མཐའ་མེད་པར་མ་ཟད་ཆགས་
པ་རྒྱས་པར་བྱས་ཏེ་སྡུག་བསྔལ་མི་བཟད་པ་དུ་མ་ནི་འདྲེན་པར་བྱེད།
ལུས་བཟང་བོ་ཅི་ཙམ་ཐོབ་ཀྱང་ཡང་དང་ཡང་དུ་འདོར་དགོས་པས་
ལུས་ཐོབ་པ་ལ་ཡིད་བརྟན་ནི་མེད། ཐོག་མ་མེད་པ་ནས་ཡང་དང་ཡང་
དུ་ཉིང་མཚམས་སྦྱར་བས་སྐྱེ་བའི་མཐའ་མངོན་པ་ནི་མེད། འཁོར་
བའི་ཕུན་ཚོགས་ཅི་ཙམ་ཐོབ་ཀྱང་མཐར་ངེས་པར་འདོར་དགོས་པས་
ཕུན་ཚོགས་ཐོབ་པ་ལ་ཡིད་བརྟན་ནི་མེད། རང་ཉིད་གཅིག་པུར་
གྲོགས་མེད་པར་འཇིག་རྟེན་ཕ་རོལ་ཏུ་འགྲོ་དགོས་པས་གྲོགས་ལ་ཡིད་
བརྟན་ནི་མེད། དེས་ན་བདག་གིས་རྙེད་པར་དཀའ་ཞིང་རྙེད་ན་
དོན་ཆེ་བའི་དལ་འབྱོར་ཐོབ་པའི་དུས་འདིར། འཁོར་བའི་སྡུག་
བསྔལ་མཐའ་དག་སྤངས་པའི་བླ་མ་སངས་རྒྱས་ཀྱི་གོ་འཕང་རིན་པོ་
ཆེ་ཅི་ནས་ཀྱང་ཐོབ་པར་བྱའོ། །དེ་ལྟར་བྱེད་ནུས་པར་བླ་མ་ལྷས+
ཞེས་གསོལ་བ་བཏབ་པས། སྤྱི་བོའི་བླ་མ་ལྷའི་སྐུའི་ཆ་ལས+ལུས་
སེམས་ལ་ཞུགས་པས། དེ་དང་དེའི་གེགས་བྱེད་སྦྱངས། དེ་དང་
དེའི་རྟོགས་པ་ཁྱད་པར་ཅན་རང་གཞན་གྱི་རྒྱུད་ལ་སྐྱེས་པར་བསམ་
མོ། །གཉིས་པ་འཁོར་བ་སོ་སོའི་སྡུག་བསྔལ་བསམ་པ་ནི། སྤྱི་བོར་



250 ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
བླ་མ་ལྷ+འདི་ལྟར་བསམ་སྟེ། ཉེར་ལེན་གྱི་ཕུང་བོ་ཞིག་གྲུབ་ཕྱིན་
ཆད་སྡུག་བསྔལ་གྱི་རང་བཞིན་ལས་མ་འདས་ཏེ། ངན་སོང་གསུམ་
ལྟ་སྨོས་ཀྱང་ཅི་དགོས། མིའི་ཉེར་ལེན་གྱི་ཕུང་བོ་གྲུབ་པ་ལ་བརྟེན་ནས།
བཀྲེས་སྐོམ་དང༌། ཚོལ་འགྲོ་དང་། གཉེན་སྡུག་པ་དང་བྲལ་བ་
དང་། དགྲ་མི་སྡུག་པ་དང་ཕྲད་པ་དང༌། འདོད་པའི་དངོས་པོ་
བཙལ་ཀྱང་མ་རྙེད་ཅིང་། མི་འདོད་པའི་དངོས་པོ་ཐོག་ཏུ་བབས་
པ་དང་། སྐྱེ་རྒ་ན་འཆི་སོགས་ཀྱི་སྡུག་བསྔལ་མྱོང་། ལྷ་མ་ཡིན་གྱི་
ཉེར་ལེན་གྱི་ཕུང་བོ་གྲུབ་པ་ལ་བརྟེན་ནས། ལྷའི་དཔལ་འབྱོར་མི་
བཟོད་པའི་ཕྲག་དོག་གིས་ཡིད་གདུངས་པའི་སྡུག་བསྔལ་དང་། དེ་
ལ་བརྟེན་ནས་ལུས་ཐོག་ཏུ་བབ་པའི་སྡུག་བསྔལ་མྱོང་། འདོད་ལྷའི་
ཉེར་ལེན་གྱི་ཕུང་བོ་གྲུབ་པ་ལ་བརྟེན་ནས་ ལྷ་མ་ཡིན་རྣམས་དང་
འཐབ་ པ་ན། ཡན་ ལག་ བཅད་ པ་ དང་། ལུས་ དྲལ་ བ་ དང་།
གསོད་པ་སོགས་ཀྱི་སྡུག་བསྔལ་དང་། མི་འདོད་བཞིན་དུ་འཆི་ལྟས་
ལྔ་ཕོག་སྟེ། ལྷའི་དཔལ་འབྱོར་དང་བྲལ་ནས། ངན་སོང་གི་སྡུག་
བསྔལ་མྱོང་དགོས་པར་ཤེས་པའི་སྡུག་བསྔལ་དང་། ཁམས་གོང་མ་
གཉིས་ཀྱི་ཉེར་ལེན་གྱི་ཕུང་བོ་གྲུབ་ཀྱང་གནས་པ་ལ་རང་དབང་མ་
ཐོབ་པས། སྔར་གྱི་ལས་བཟང་བོའི་འཕེན་པ་ཟད་ནས་ངན་སོང་དུ་
ལྟུང་བའི་སྡུག་བསྔལ་དཔག་ཏུ་མེད་པ་ཡོད། མདོར་ན་ཉེར་ལེན་གྱི་
ཕུང་ བོ་ འདིས་ ཚེ་ འདིའི་ སྐྱེ་ རྒུ་ ན་ འཆི་ སོགས་ ཀྱི་ རྟེན་ བྱེད་ ཅིང་།
སྡུག་བསྔལ་གྱི་སྡུག་བསྔལ་དང་། འགྱུར་བའི་སྡུག་བསྔལ་གཉིས་



ལམ་ཁྲིད་ཐམས་ཅན་མཁྱེན་པར་བགྲོད་པའི་བདེ་ལམ་བཞུགས་སོ། ། 251
འདི་ཕྱི་གཉིས་ཀར་འདྲེན་པར་བྱེད། ཉེར་ལེན་གྱི་ཕུང་བོ་རང་གྲུབ་
ཙམ་ནས་ལས་ཉོན་གྱི་གཞན་དབང་ཅན་གྱི་འདུ་བྱེད་ཀྱི་ཕུང་བོའི་
རང་བཞིན་ཅན་དུ་གྲུབ་པ་ཡིན་ནོ། །དེས་ན་ཉེར་ལེན་གྱི་ཕུང་བོའི་
རང་བཞིན་ཅན་གྱི་འཁོར་བ་ལས་གྲོལ་བའི་བླ་མ་སངས་རྒྱས་ཀྱི་གོ་
འཕང་ཅི་ནས་ཀྱང་ཐོབ་པར་བྱ། དེ་ལྟར་བྱེད་ནུས་པར་བླ་མ་ལྷས་
+ཞེས་གསོལ་བ་བཏབ་པས། སྤྱི་བོའི་བླ་མ་ལྷའི་སྐུའི་ཆ་ལས+
ལུས་སེམས་ལ་ཞུགས་པས། དེ་དང་དེའི་གེགས་བྱེད་སྦྱངས། དེ་
དང་དེའི་རྟོགས་པ་ཁྱད་པར་ཅན་རང་གཞན་གྱི་རྒྱུད་ལ་སྐྱེས་པར་
བསམ་མོ། །གསུམ་པ་མཇུག་ཏུ་ཇི་ལྟར་བྱ་བ་ནི་སྔར་བཞིན་ཡིན་ལ།
གཉིས་པ་ཐུན་མཚམས་སུ་ཡང་འཁོར་བ་མཐའ་དག་སྡུག་བསྔལ་གྱི་
རང་བཞིན་ཅན་དུ་སྟོན་པའི་གསུང་རབ་དགོངས་འགྲེལ་དང་བཅས་
པ་བལྟ་བ་སོགས་ནི་སྔར་བཞིན་ནོ། །
གཉིས་པ་ཐར་བར་བགྲོད་པའི་ལམ་གྱི་རང་བཞིན་གཏན་ལ་
དབབ་པ་ལ་གཉིས། ཐུན་གྱི་ངོ་བོ་ལ་ཇི་ལྟར་བྱ་བ་དང་། ཐུན་
མཚམས་སུ་ཇི་ལྟར་བྱ་བའི་ཚུལ་ལོ། ། དང་བོ་ལ་སྦྱོར་དངོས་མཇུག་
གསུམ་ལས། དང་བོ་སྦྱོར་བ་ནི། སྐྱབས་གནས་ཀུན་འདུས་བླ་མ་
ལྷག་པའི་ལྷ། །ཐུབ་དབང་རྡོ་རྗེ་འཆང་ལ་གསོལ་བ་འདེབས། །ཞེས་
པ་ཡན་ཆད་སྔར་བཞིན་ཡིན་ལ། དེ་ནས་བདག་དང་མ་སེམས་ཅན་
ཐམས་ཅད་འཁོར་བར + མྱོང་བ་འདི་ ཐར་བ་དོན་གཉེར་གྱི་བློ་་་
བསྐྱེད་ནས་ལམ་བསླབ་པ་གསུམ་ལ་ཚུལ་བཞིན་མ་བསླབས་པས་ལན་



252 ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
པར་འདུག་པས། ད་བདག་དང་མ་སེམས་ཅན་ཐམས་ཅད་ཀྱིས་
ཐར་བ་དོན་གཉེར་གྱི་བློ་བསྐྱེད་ནས་ལམ་བསླབ་པ་གསུམ་ལ་ཚུལ་
བཞིན་སློབ་ནུས་པར་བླ་མ་ལྷས+ཞེས་གསོལ་བ་བཏབ་པས། སྤྱི་
བོའི་བླ་མ་ལྷའི་སྐུའི་ཆ་ལས+ ལུས་སེམས་ལ་ཞུགས་པས། ཐོག་
མེད་ནས་བསགས་པའི་སྡིག་སྒྲིབ་ཐམས་ཅད་དང་། ཁྱད་པར་ཐར་
བ་དོན་གཉེར་གྱི་བློ་བསྐྱེད་ནས་ལམ་བསླབ་པ་གསུམ་ལ་ཚུལ་བཞིན་
དུ་སློབ་པ་ལ་གེགས་བྱེད+ ལུས་ དྭངས་གསལ་འོད་ཀྱི + འཕེལ་
ཞིང་རྒྱས། ཁྱད་པར་ཐར་བ་དོན་གཉེར་གྱི་བློ་བསྐྱེད་ནས་ལམ་
བསླབ་པ་གསུམ་ལ་ཚུལ་བཞིན་དུ་སློབ་པའི་རྟོགས་པ་ཁྱད་པར་ཅན་
རང་གཞན་གྱི་རྒྱུད་ལ་སྐྱེས་པར་བསམ་མོ། །གཉིས་པ་དངོས་གཞི་ནི།
སྤྱི་བོར་བླ་མ་ལྷ+འདི་ལྟར་བསམ་སྟེ། ཤེས་པ་ཁོ་རང་གི་ངོས་ནས་
ལུང་མ་བསྟན་ཡིན་པ་ལ། དང་བོར་བདག་དང་བདག་གི་བ་ལ་
དམིགས་ནས་རང་བཞིན་གྱིས་གྲུབ་པར་འཛིན་པའི་བློ་སྐྱེ། དེས་
བདག་ཏུ་བཟུང་བ་ལ་བརྟེན་ནས། རང་ཕྱོགས་ལ་ཆགས་པ་དང་།
གཞན་ཕྱོགས་ལ་སྡང་བ་དང་གཞན་ལས་མཆོག་འཛིན་གྱི་ང་རྒྱལ་ལ་
སོགས་པའི་ལྟ་ལོག་རྣམས་སྐྱེ། དེ་ལ་བརྟེན་ནས་བདག་མེད་པ་སྟོན་
པའི་སྟོན་པ་དང་། དེས་བསྟན་པའི་ལས་འབྲས་དང་། བདེན་
བཞི་དང་། དཀོན་མཆོག་གསུམ་སོགས་མེད་པར་འཛིན་པའི་ལོག་
ལྟ་དང་། ཐེ་ཚོམ་རྣམས་སྐྱེ། དེ་ལ་བརྟེན་ནས་ཉོན་མོངས་གཞན་རྣམས་
རྒྱས། དེའི་དབང་གིས་ལས་བསགས་ནས། འཁོར་བར་མི་འདོད་



ལམ་ཁྲིད་ཐམས་ཅན་མཁྱེན་པར་བགྲོད་པའི་བདེ་ལམ་བཞུགས་སོ། ། 253
བཞིན་དུ་སྡུག་བསྔལ་སྣ་ཚོགས་མྱོང་བ་འདི་བྱུང་འདུག་ངེས་ན་སྡུག་
བསྔལ་ཐམས་ཅད་ཀྱི་རྩ་བ་མཐར་གཏུགས་ན་མ་རིག་པར་འདུག་པས།
འཁོར་བའི་སྡུག་བསྔལ་ཐམས་ཅད་རྩ་བ་ནས་སྤངས་པའི་བླ་མ་སངས་
རྒྱས་ཀྱི་གོ་འཕང་ཞིག་ཅི་ནས་ཀྱང་ཐོབ་པར་བྱ། དེའི་ཕྱིར་དུ་ལམ་
བསླབ་པ་རིན་པོ་ཆེ་གསུམ་ལ་ཚུལ་བཞིན་དུ་བསླབ་པར་བྱའོ། །ཁྱད་
པར་བསྲུངས་ན་ཕན་ཡོན་ཆེ་ཞིང་མ་བསྲུངས་ན་ཉེས་དམིགས་ཤིན་ཏུ་
ཆེ་བར་འདུག་པས། བདག་གིས་ཇི་ལྟར་ཁས་བླངས་ པའི་ཚུལ་་་
ཁྲིམས་སྲོག་གི་ཕྱིར་ཡང་མི་བཏང་བར་ཚུལ་བཞིན་དུ་བསྲུང་བར་
བྱའོ། །དེ་ཡང་མི་ཤེས་པ་ལྟུང་བ་འབྱུང་བའི་སྒོ་ཡིན་པས་དེའི་གཉེན་
པོར་བསླབ་བྱ་རྣམས་ཉན་ནས་ཤེས་པར་བྱ། མ་གུས་པ་ལྟུང་བ་
འབྱུང་བའི་སྒོ་ཡིན་པས་དེའི་གཉེན་པོར་སྟོན་པ་དང་། དེས་བཅས་
པའི་བསླབ་པ་དང་། བསླབ་པ་དེ་ལ་ཚུལ་བཞིན་དུ་སློབ་པའི་་་༌་
གྲོགས་ཚངས་པ་མཚུངས་པར་སྤྱོད་པ་རྣམས་ལ་གུས་པར་བྱ། བག་
མེད་པ་ལྟུང་བ་འབྱུང་བའི་སྒོ་ཡིན་པས་དེའི་གཉེན་པོར་དྲན་ཤེས་ངོ་
ཚ་ཁྲེལ་ཡོད་བསྐྱེད་ནས་བག་དང་ལྡན་པར་བྱ། ཉོན་མོངས་མང་བ་
ལྟུང་བ་འབྱུང་བའི་སྒོ་ཡིན་པས། འདོད་ཆགས་ཀྱི་གཉེན་པོར་མི་
སྡུག་པ་དང༌། ཞེ་སྡང་གི་གཉེན་པོར་བྱམས་པ་དང༌། གཏི་མུག་གི་
གཉེན་ པོར་ རྟེན་ ཅིང་ འབྲེལ་ བར་ འབྱུང་ བ་ སོགས་ བསྒོམས་ནས།
ཉེས་པ་རྣམས་ཀྱིས་མ་གོས་པའི་ཚུལ་ཁྲིམས་རྣམ་པར་དག་པ་ལ་ཚུལ་
བཞིན་དུ་བསླབ་པར་བྱའོ། །དེ་ལྟར་བྱེད་ནུས་པར་བླ་མ་ལྷས+ཞེས་



254
ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
གསོལ་བ་བཏབ་པས། སྤྱི་བོའི་བླ་མ་ ལྷའི་སྐུའི་ཆ་ལས+ ལུས་
སེམས་ལ་ཞུགས་པས། དེ་དང་དེའི་གེགས་བྱེད་སྦྱངས། དེ་དང་
དེའི་རྟོགས་པ་ཁྱད་པར་ཅན་རང་གཞན་གྱི་རྒྱུད་ལ་སྐྱེས་པར་བསམ་
མོ། ། གསུམ་ པ་ མཇུག་ ཏུ་ ཇི་ ལྟར་ བྱ་ བ་ ནི་ སྔར་ བཞིན་ ཡིན་ ལ།
གཉིས་པ་ཐུན་མཚམས་སུ་ཡང་སོ་སོར་ཐར་བའི་དབང་དུ་བྱས་པའི་
བསླབ་བྱ་རྣམས་བལྟ་བ་སོགས་ནི་སྔར་བཞིན་ནོ། ། སྐྱེས་བུ་འབྲིང་
དང་ཐུན་མོང་བའི་ལམ་གྱི་རིམ་པ་ལ་བློ་སྦྱང་བ་བཤད་ཟིན་ཏོ། །
གསུམ་པ་སྐྱེས་བུ་ཆེན་པོའི་ལམ་གྱི་རིམ་པ་ལ་བློ་སྦྱང་བ་ལ་
གཉིས། བྱང་ཆུབ་ཏུ་སེམས་བསྐྱེད་ཚུལ་དང༌། སེམས་བསྐྱེད་་
ནས་སྤྱོད་པ་ལ་སློབ་ཚུལ་ལོ། ། དང་བོ་ལ་གཉིས། བྱང་ཆུབ་ ཏུ་་
སེམས་བསྐྱེད་པ་དངོས་དང་། སེམས་བསྐྱེད་ཆོ་གས་བཟུང་བའི་
ཚུལ་ལོ། །དང་བོ་ལ་གཉིས། རྒྱུ་འབྲས་མན་ངག་བདུན་གྱི་སྒོ་ནས་
བྱང་ཆུབ་ཏུ་སེམས་བསྐྱེད་ཚུལ་དང་། བདག་གཞན་མཉམ་བརྗེའི་
སྒོ་ནས་བྱང་ཆུབ་ཏུ་སེམས་བསྐྱེད་ཚུལ་ལོ། །དང་བོ་ནི། སྔོན་དུ་
སེམས་ཅན་ཐམས་ཅད་ལ་སེམས་སྙོམས་པ་བསྒྲུབས་ཏེ། མར་ཤེས་
ནས་བྱང་ཆུབ་ཀྱི་སེམས་ཀྱི་བར་བསྒོམ་པ་ཡིན་པས་འདི་ལ་གཉིས།
ཐུན་གྱི་ངོ་བོ་ལ་ཇི་ལྟར་བྱ་བ་དང་། ཐུན་མཚམས་སུ་ཇི་ལྟར་བྱ་བའི་
ཚུལ་ལོ། །དང་བོ་ལ་སྦྱོར་དངོས་མཇུག་གསུམ་ལས། དང་བོ་སྦྱོར་
བ་ནི། སྐྱབས་གནས་ཀུན་འདུས་བླ་མ་ལྷག་པའི་ལྷ། །ཐུབ་དབང་
རྡོ་རྗེ་འཆང་ལ་གསོལ་བ་འདེབས། །ཞེས་པ་ཡན་ཆད་སྔར་བཞིན་



ལམ་ཁྲིད་ཐམས་ཅན་མཁྱེན་པར་བགྲོད་པའི་བདེ་ལམ་བཞུགས་སོ། ། 255
ཡིན་ ལ། བདག་ དང༌ མ་ སེམས་ ཅན་ ཐམས་ ཅད་ ཀྱི་ རྒྱུད་ ལ།
སེམས་ཅན་ཐམས་ཅད་ལ་ཉེ་རིང་ཆགས་སྡང་དང་བྲལ་བའི་སེམས་
སྙོམས་པ་དང་མར་ཤེས་དྲིན་དྲན་དྲིན་གཟོ་བྱམས་སྙིང་རྗེ་བྱང་ཆུབ་
ཀྱི་སེམས་ཀྱི་རྟོགས་པ་ཁྱད་པར་ཅན་སྐྱེ་བར་བླ་མ་ལྷས་བྱིན་གྱིས་
བརླབ་ཏུ་གསོལ། ཞེས་གསོལ་བ་བཏབ་པས། སྤྱི་བོའི་བླ་མ་ལྷའི་
སྐུའི་ཆ་ལས་བདུད་རྩི་སྣ་ལྔ་འོད་ཟེར་དང་བཅས་པའི་རྒྱུན་བབས།
རང་གཞན་སེམས་ ཅན་ ཐམས་ ཅད་ཀྱི་ལུས་ སེམས་ལ་ཞུགས་ པས།
ཐོག་མེད་ནས་བསགས་པའི་སྡིག་སྒྲིབ་ཐམས་ཅད་དང༌། ཁྱད་པར་
སེམས་ཅན་ཐམས་ཅད་ལ་ཉེ་རིང་ཆགས་སྡང་དང་བྲལ་བའི་སེམས་
སྙོམས་པ་སོགས་སྐྱེ་བ་ལ་གེགས་བྱེད+ ལུས་དྭངས་གསལ་འོད་ཀྱི་
རང་བཞིན་ཅན་དུ་གྱུར། ཚེ་དང་བསོད་ནམས་ལ་སོགས་པའི་ཡོན་
ཏན་ ཐམས་ཅད་འཕེལ་ཞིང་རྒྱུས། ཁྱད་པར་སེམས་ཅན་ཐམས་
ཅད་ལ་ཉེ་རིང་ཆགས་སྡང་དང་བྲལ་བའི་སེམས་སྙོམས་པ་སོགས་ཀྱི་
རྟོགས་པ་ཁྱད་པར་ཅན་རང་གཞན་གྱི་རྒྱུད་ལ་སྐྱེས་པར་བསམ་མོ། །
གཉིས་པ་དངོས་གཞི་ནི། སྤྱི་བོར་བླ་མ་ལྷ་བསྒོམ་བཞིན་པའི་ངང་
ནས། ཕན་གནོད་གང་ཡང་མ་བྱས་པའི་བར་མའི་སེམས་ཅན་ཅིག་
མདུན་དུ་གསལ་བར་དམིགས་ནས། འདིའི་ངོས་ནས་བདེ་བ་་་
འདོད་ཅིང་སྡུག་བསྔལ་མི་འདོད་པས། རེས་འགའ་ནི་ཉེ་བར་་་་
བཟུང་ནས་ཕན་འདོགས་པ་དང་། རེས་འགའ་ནི་རིང་བར་བཟུང་
ནས་གནོད་པ་སྐྱེལ་བའི་ཆ་གཉིས་མི་བྱ་བར་ཉེ་རིང་ཆགས་སྡང་དང་



256 ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
བྲལ་བའི་སེམས་སྙོམས་པ་ཞིག་བྱའོ། །དེ་ལྟར་བྱེད་ནུས་པར་བླ་མ་
ལྷས་བྱིན་གྱིས་བརླབ་ཏུ་གསོལ། ཞེས་སོགས་དང་། དེ་ལ་སེམས་
སྙོམས་པ་ན་ཡིད་དུ་འོང་ངེས་ཤེས་པའི་སེམས་ ཅན་ཅིག་མདུན་དུ་
གསལ་ བར་ དམིགས་ ནས། སེམས་ སྙོམས་ པ་ བསྒོམ་ པར་ བྱེད།
དེ་ལ་སེམས་མི་སྙོམས་པ་ནི་ཆགས་པའི་དབང་གིས་ཡིན་པར་འདུག
སྔར་ཡང་ཡིད་དུ་འོང་བ་ལ་སྲེད་པས་འཁོར་བར་སྐྱེས་པ་ཡིན་སྙམ་དུ་
སྲེད་པ་བཀག་ནས་སྒོམ་པར་བྱེད། དེ་ལ་སེམས་སྙོམས་པ་ན་ཡིད་
དུ་མི་འོང་ངེས་ཤེས་པའི་སེམས་ ཅན་ ཅིག་མདུན་དུ་གསལ་བར་་་་
དམིགས་ནས་སེམས་སྙོམས་པ་བསྒོམ་པར་བྱེད། དེ་ལ་སེམས་མི་
སྙོམས་པ་ནི་རང་གི་བློས་མཐའ་གཅིག་ཏུ་མི་མཐུན་པར་བཟུང་བས་
ཞེ་སྡང་སྐྱེས་པ་ཡིན། དེ་ལ་སེམས་མ་སྙོམས་ན་བྱང་ཆུབ་ཀྱི་སེམས་
སྐྱེ་བའི་གནས་མེད་སྙམ་དུ་ཞེ་སྡང་བཀག་ནས་བསྒོམ་པར་བྱེད། དེ་
ལ་སེམས་སྙོམས་པ་ན་མ་ལྟ་བུའི་ཆེས་ཡིད་དུ་འོང་བའི་སེམས་ཅན་
ཅིག་དང་། དགྲ་ལྟ་བུའི་ཆེས་ཡིད་དུ་མི་འོང་བའི་སེམས་ཅན་ཅིག་
སྟེ་གཉིས་མདུན་དུ་གསལ་བར་དམིགས་ནས། འདི་གཉིས་ཀྱི་ངོས་
ནས་བདེ་བ་འདོད་ཅིང་། སྡུག་བསྔལ་མི་འདོད་པར་མཚུངས་ལ།
རང་གི་ངོས་ནས་ནི། ད་ལྟ་གཉེན་དུ་བཟུང་བ་འདིས་ཀྱང་འཁོར་
བ་ཐོག་མ་མེད་པ་ནས་དགྲའི་གཙོ་བོ་བྱས་པ་ལ་གྲངས་ཀྱིས་མི་ཆོད།
ད་ལྟ་དགྲར་བཟུང་བ་འདིས་ཀྱང་འཁོར་བ་ཐོག་མ་མེད་པ་ནས་མ་
བྱས་ཏེ་བརྩེ་བས་བསྐྱངས་པ་ལ་གྲངས་ཀྱིས་མི་ཆོད་པས། གང་ལ་



ལམ་ཁྲིད་ཐམས་ཅན་མཁྱེན་པར་བགྲོད་པའི་བདེ་ལམ་བཞུགས་སོ། ། 257
ནི་ཆགས་པར་བྱ། གང་ལ་ནི་སྡང་བར་བྱ། ཉེ་རིང་ཆགས་སྡང་
དང་བྲལ་བའི་སེམས་སྙོམས་པ་ཞིག་བྱའོ། །དེ་ལྟར་བྱེད་ནུས་པར་བླ་
མ་ལྷས་བྱིན་གྱིས་བརླབ་ཏུ་གསོལ། ཞེས་ སོགས་དང་། དེ་ལ་
སེམས་སྙོམས་པ་ན་སེམས་ཅན་ཐམས་ཅད་ལ་སེམས་སྙོམས་པ་བསྒོམ་
པར་བྱེད། དེའི་ཚུལ་ནི་སེམས་ཅན་ཐམས་ཅད་ཀྱི་ངོས་ནས་བདེ་བ་
འདོད་ཅིང་། སྡུག་བསྔལ་མི་འདོད་པར་མཚུངས་ལ། རང་གི་
ངོས་ནས་ནི་སེམས་ཅན་ཐམས་ཅད་གཉེན་ཡིན་པས། འགའ་ཞིག་
ལ་ཉེ་བར་བཟུང་ནས་ཕན་འདོགས་པ་དང༌། འགའ་ཞིག་ལ་རིང་
བར་བཟུང་ནས་གནོད་པ་སྐྱེལ་བའི་ཆ་གཉིས་མི་བྱ་བར་ཉེ་རིང་་་་
ཆགས་སྡང་དང་བྲལ་བའི་སེམས་སྙོམས་པ་ཞིག་བྱའོ། །དེ་ལྟར་བྱེད་
ནུས་པར་བླ་ལྷས+ ཞེས་སོགས་དང་། དེ་རྗེས་མར་ཤེས་ནས་བྱང་
ཆུབ་ཀྱི་སེམས་ཀྱི་བར་སྒོམ་ཚུལ་ནི། སྤྱི་བོར་བླ་མ་ལྷ+འདི་ལྟར་
བསམ་སྟེ། འོ་ན་སེམས་ཅན་ཐམས་ཅད་བདག་གི་གཉེན་ཡིན་པའི་
རྒྱུ་མཚན་ཇི་ལྟར་ཡིན་ཞེ་ན། འཁོར་བ་ལ་ཐོག་མ་མེད་པས་བདག་
གི་སྐྱེ་བ་ལ་ཡང་ཐོག་མ་མེད་ཅིང་། སྐྱེ་བ་གཅིག་ནས་ གཅིག་ཏུ་
བརྒྱུད་དེ་ཡུལ་ཕྱོགས་དང་ས་ཕྱོགས་འདིར་མ་སྐྱེས་བྱ་བ་གཅིག་ཀྱང་
མེད། སྐྱེས་པ་ལ་གྲངས་ཀྱིས་མི་ཆོད། སེམས་ཅན་འདིའི་ལུས་མ་
བླངས་བྱ་བ་གཅིག་ཀྱང་མེད། བླངས་པ་ལ་གྲངས་ཀྱིས་མི་ཆོད།
སེམས་ཅན་འདིས་བདག་གི་མ་མ་བྱས་བྱ་བ་གཅིག་ཀྱང་མེད། བྱས་
པ་ལ་གྲངས་ཀྱིས་མི་ཆོད། སེམས་ ཅན་རེ་རེས་ཀྱང་མིའི་རྟེན་ལ་



258 ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
བདག་གི་མ་མ་བྱས་བྱ་བ་གཅིག་ཀྱང་མེད། བྱས་པ་ལ་གྲངས་ཀྱིས་
མི་ཆོད་ཅིང༌། ད་དུང་ཡང་བྱེད་པར་འགྱུར། དེས་ན་དྲིན་གྱིས་
བསྐྱངས་པའི་མ་ཅིས་ཀྱང་ཡིན་སྙམ་དུ་བསམ་མོ། །འོ་ན་སེམས་ཅན་
ལ་གྲངས་མེད་པས་སེམས་ཅན་ཐམས་ཅད་རང་བདག་གི་མ་མ་ཡིན་
ནོ་སྙམ་ན་སེམས་ཅན་ལ་གྲངས་མེད་པས་བདག་གི་མ་མ་ཡིན་པར་མི་
འགྱུར་ཏེ། སེམས་ཅན་ལ་གྲངས་མེད་པ་བཞིན་དུ་བདག་གི་སྐྱེ་བ་
ལ་ཡང་གྲངས་མེད་པས་སེམས་ཅན་ཐམས་ཅད་བདག་གི་མ་ཡིན་སྙམ་
དུ་བསམ། གལ་ཏེ་བདག་དང་སེམས་ཅན་ཐམས་ཅད་ཕན་ཚུན་ངོ་
མ་ཤེས་པས་བདག་གི་མ་མ་ཡིན་ནོ་སྙམ་ན། བདག་དང་མ་སེམས་
ཅན་ཐམས་ཅད་ཕན་ཚུན་ངོ་མི་ཤེས་པས་བདག་གི་མ་མ་ཡིན་པར་མི་
འགྱུར་ཏེ། ཚེ་འདིར་ཡང་མ་བུ་ཕན་ཚུན་ངོ་མི་ཤེས་པ་དུ་མ་འདུག་
པས་སོ་སྙམ་དུ་བསམ།གཞན་ཡང་སེམས་ཅན་ཐམས་ཅད་བདག་གི་ཚེ་
རབས་སྔ་མའི་མ་ཡིན་ཀྱང་འདས་ཟིན་པས་མ་ཡིན་པ་མི་འཐད་དོ་
སྙམ་ན། འོ་ན་ཁ་སང་གི་དུས་ཀྱི་མ་དེ་དེ་རིང་གི་དུས་སུ་འདས་ཟིན་
པས་མ་མ་ཡིན་པར་འགྱུར་ཏེ། དེས་ན་ཁ་སང་གི་དུས་ཀྱི་མ་དང་དེ་
རིང་གི་དུས་ཀྱི་མ་གཉིས་མ་ཡིན་པ་ལ་ཡང་ཁྱད་པར་མེད། དྲིན་
གྱིས་བསྐྱངས་པ་ལ་ཡང་ཁྱད་པར་མེད་པ་བཞིན་དུ། ཚེ་རབས་སྔ་
མའི་མ་དང༌། ཚེ་འདིའི་མ་གཉིས་ཀྱང་མ་ཡིན་པ་ལ་ཡང་ཁྱད་པར་
མེད། དྲིན་གྱིས་བསྐྱངས་པ་ལ་ཡང་ཁྱད་པར་མེད་པས། སེམས་
ཅན་ཐམས་ཅད་བདག་གི་མ་ཅིས་ཀྱང་ཡིན་སྙམ་དུ་བསམ། དེ་ལ་



ལམ་ཁྲིད་ཐམས་ཅན་མཁྱེན་པར་བགྲོད་པའི་བདེ་ལམ་བཞུགས་སོ། ། 259
མྱོང་བ་ཐོན་པ་ན་དྲིན་བསམ་པ་ནི། སྤྱི་བོར་བླ་མ་ལྷ་སྒོམ་བཞིན་
པའི་ངང་ནས་རང་གི་ཚེ་འདིའི་མ་གཞོན་པའི་གནས་སྐབས་མ་ཡིན་
པ་རྒན་པའི་གནས་སྐབས་ཀྱི་རྣམ་པ་གསལ་བ་གཅིག་མདུན་དུ་་་་
བསྒོམས་ནས་འདི་ལྟར་བསམ་སྟེ། བདག་གི་མ་འདིས་་ཚེ་འདི་ཁོ་
ནར་མ་ཟད་ཚེ་རབས་ཐོག་མ་མེད་པ་ནས་བདག་གི་མ་བགྲང་ལས་
འདས་པ་བྱེད་བྱེད་པ་གཅིག་ཡིན། ཁྱད་པར་ཚེ་འདིར་ཡང་དང་
བོར་མངལ་དུ་བརྩེ་བས་བསྐྱངས། བཙས་པའི་ཚེ་འཇམ་པའི་སྟན་
ལ་ བཞག སོར་མོ་ བཅུའི་ རྩེ་ལ་ གཡེངས། ཤའི་དྲོད་ལ་སྦྱར།
བརྩེ་ བའི་ འཛུམ་ གྱིས་ བསུས། དགའ་ བའི་ མིག་ གིས་ བལྟས།
སྣབས་ཁས་ཕྱིས། མི་གཙང་བ་ལག་པས་ཕྱིས། མ་རང་སྲོག་ལ་
བབས་པ་ལྟ་བུའི་སྡུག་བསྔལ་བྱུང་བ་ལས། བདག་ཅུང་ཟད་ན་བ་
ལ་སྡུག་བསྔལ་ཆེ་བར་བྱས། སྡིག་སྡུག་གཏམ་ངན་རང་སྲོག་ལའང་
མ་བལྟས་པར་ ཤ་ཐང་ཐང་དུ་བསྒྲུབས་པའི་ཟས་ནོར་ ཐམས་ ཅད་
བདག་ལ་བརྩེ་བས་ཕོག མ་རང་གི་ཁྱེར་འཁོས་དང་བསྟུན་པའི་
ཕན་པ་དང་བདེ་བ་ཚད་མེད་པ་བསྒྲུབས། གནོད་པ་དང་སྡུག་
བསྔལ་ཚད་མེད་པ་ལས་བསྐྱབས་པས་དྲིན་ཤིན་ཏུ་ཆེ་སྙམ་དུ་བསམ།
དེ་ལ་མྱོང་བ་ཐོན་པ་ན་ཕ་ལ་སོགས་པའི་གཉེན་གཞན་རྣམས་ལ་སྒོམ།
དེའི་ ཚུལ་ ནི་ ཕ་ ལ་ སོགས་ པའི་ རྣམ་ པ་ གསལ་ བར་ དམིགས་ནས།
འདིས་ཚེ་རབས་ཐོག་མ་མེད་པ་ནས་བདག་གི་མ་བྱས་པ་བགྲང་ལས་
འདས་ཤིང་། མ་ནམ་བྱས་པའི་ཚེ་ཚེ་འདིའི་མས་ཇི་ལྟར་དྲིན་གྱིས་



260 ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
བསྐྱངས་པ་བཞིན་དུ་དྲིན་གྱིས་བསྐྱངས་པས་དྲིན་ཤིན་ཏུ་ཆེ་སྙམ་དུ་
བསམ། དེ་ལ་མྱོང་བ་ཐོན་པ་ན་བར་མའི་སེམས་ཅན་ཐམས་ཅད་
ལ་སྒོམ། དེའི་ཚུལ་ནི་བར་མའི་སེམས་ཅན་རྣམས་མདུན་དུ་གསལ་
བར་དམིགས་ནས། ད་ལྟ་བདག་དང་འདི་རྣམས་གང་ཡང་འབྲེལ་
མེད་འདྲ་འདྲ་ཞིག་འདུག་མོད། འདི་རྣམས་ཀྱིས་ཚེ་རབས་ཐོག་མ་
མེད་པ་ནས་བདག་གི་མ་བྱས་པ་བགྲང་ལས་འདས་ཤིང་། མ་ནམ་
བྱས་པའི་ཚེ་ཚེ་འདིའི་མས་ཇི་ལྟར་དྲིན་གྱིས་བསྐྱངས་པ་བཞིན་དུ་
དྲིན་གྱིས་བསྐྱངས་པས། དྲིན་ཤིན་ཏུ་ཆེ་སྙམ་དུ་བསམ། དེ་ལ་
མྱོང་བ་ཐོན་པ་ན་དགྲ་ལ་སྒོམ། དེའི་ཚུལ་ནི་དགྲའི་རྣམ་པ་མདུན་
དུ་གསལ་བར་དམིགས་ནས། ད་ལྟ་འདི་དགྲར་བཟུང་བས་ཅི་ཞིག་
བྱ། འདིས་ཚེ་རབས་ཐོག་མ་མེད་པ་ནས་བདག་གི་མ་བྱས་པ་་་
བགྲང་ལས་འདས་ཤིང་། མ་ནམ་བྱས་པའི་ཚེ་ཕན་པ་དང་བདེ་བ་
ཚད་མེད་པ་བསྒྲུབས། གནོད་པ་དང་སྡུག་བསྔལ་ཚད་མེད་པ་ལས་
བསྐྱབ། ཁྱད་པར་བདག་གིས་འདི་མེད་ན་ཅུང་ཟད་ཀྱང་སྡོད་མི་
ཚུགས་པ་དང་། འདིས་ཀྱང་བདག་མེད་ན་ཅུང་ཟད་ཀྱང་སྡོད་མི་
ཚུགས་པ་ལྟ་བུའི་ཡིད་གཅུགས་པ་བགྲང་ལས་འདས་པ་བྱས། ད་ལྟ་
གནས་སྐབས་འདི་འདྲར་གྱུར་པ་ལས་ངན་པའི་དབང་གིས་ཡིན་་་་
འདུག གཞན་དུ་ན་དྲིན་གྱིས་བསྐྱངས་པའི་མ་ཤ་སྟག་ཡིན་སྙམ་དུ་
བསམ། དེ་ལ་མྱོང་བ་ཐོན་པ་ན་སེམས་ཅན་ཐམས་ཅད་ཀྱི་དྲིན་
བསམ་མོ། །དེ་ལྟར་དྲིན་བསམ་ནས་དྲིན་གཟོ་སྒོམ་ཚུལ་ནི། སྤྱི་



ལམ་ཁྲིད་ཐམས་ཅན་མཁྱེན་པར་བགྲོད་པའི་བདེ་ལམ་བཞུགས་སོ། ། 261
བོར་བླ་མ་ལྷ+ འདི་ལྟར་བསམ་སྟེ། ཐོག་མ་མེད་པ་ནས་དྲིན་གྱིས་
བསྐྱངས་པའི་མ་རྣམས་ཉོན་མོངས་པའི་གདོན་གྱིས་སེམས་དཀྲུགས་
པས་ནི་ཤེས་པ་ལ་རང་དབང་མ་ཐོབ་པར་སྨྱོ། མངོན་མཐོ་དང་
ངེས་ལེགས་ཀྱི་ལམ་བལྟ་བའི་མིག་དང་ནི་བྲལ།དགེ་བའི་བཤེས་གཉེན་
གྱི་ལོང་ཁྲིད་ནི་མེད། སྐད་ཅིག་རེ་རེར་ཉེས་སྤྱོད་ཀྱི་དབྱེན་སྦྱོས་
པས་ནི་བརྡེག་འཆའ། སྤྱིར་འཁོར་བ་དང་ཁྱད་པར་ངན་འགྲོ་་་
འཇིགས་སུ་རུང་བའི་གཡང་ཁ་འགྲིམ་པ་རྣམས་ཡལ་བར་དོར་ན་ཁྲེལ་
ཤིན་ཏུ་ཆུང་བས་བདག་གིས་དྲིན་ལན་དུ་འཁོར་བའི་སྡུག་བསྔལ་ལས་
བསྒྲལ་ནས་ཐར་བའི་བདེ་བ་ལ་དགོད་པར་བྱའོ། །དེ་ལྟར་བྱེད་ནུས་
པར་བླ་མ་ལྷས་བྱིན་གྱིས་བརླབ་ཏུ་གསོལ། ཞེས་སོགས་དང་། དེ་
ནས་བྱམས་པ་སྒོམ་ཚུལ་ནི། སྤྱི་བོར་བླ་མ་ལྷ་སྒོམ་བཞིན་པའི་ངང་
ནས། ང་གི་མ་ལྟ་བུ་ཡིད་དུ་གང་གཅགས་པ་ཅིག་ལ་དམིགས་ནས།
འདི་ལ་ཟག་མེད་ཀྱི་བདེ་བ་ག་ལ་ཡོད། ཟག་བཅས་ཀྱི་བདེ་བ་ཙམ་
ཡང་མི་འདུག ད་ལྟ་བདེ་བར་རློམ་པ་འདི་དག་སྡུག་བསྔལ་དུ་
འགྱུར་ནས་འགྲོ། བདེ་བ་ཞིག་འདོད་ནས་འབད་འབད་དུང་དུང་
བྱས་ཀྱང་ཕྱི་མར་ངན་སོང་གི་སྡུག་བསྔལ་གྱི་རྒྱུ་བྱེད། ཚེ་འདིར་
ཡང་ངལ་ཞིང་དུབ་པས་སྡུག་བསྔལ་བར་བྱེད་པ་མ་གཏོགས། ཡང་
དག་པའི་བདེ་བ་ཞིག་གཏན་ནས་མི་འདུག དེས་ན་འདི་ཉིད་བདེ་
བ་དང་བདེ་བའི་རྒྱུ་ཐམས་ཅད་དང་ལྡན་ན་ཅི་མ་རུང་། བདེ་བ་དང་
བདེ་བའི་རྒྱུ་དང་ལྡན་པར་གྱུར་ཅིག བདེ་བ་དང་བདེ་བའི་རྒྱུ་དང་



262 ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
ལྡན་པར་བྱའོ། །དེ་ལྟར་བྱེད་ནུས་པར་བླ་མ་ལྷས་བྱིན་གྱིས་བརླབ་ཏུ་
གསོལ། ཞེས་སོགས་དང་། དེ་ལ་མྱོང་བ་ཐོན་པ་ན་ཕ་ལ་སོགས་པའི་
གཉེན་ གཞན་རྣམས་ དང་། བར་ མའི་ སེམས་ ཅན་ རྣམས་ དང་།
དགྲ་རྣམས་དང་། མཐར་སེམས་ཅན་ཐམས་ཅད་ལ་དམིགས་ནས་
སྔར་བཞིན་སྒོམ། དེ་ནས་སྙིང་རྗེ་སྒོམ་ཚུལ་ནི། སྤྱི་བོར་བླ་མ་ལྷ་
སྒོམ་བཞིན་པའི་ངང་ནས། ཐོག་མར་བཤན་པས་གསོད་བཞིན་
པའི་ལུག་ལྟ་བུའི་སྡུག་བསྔལ་གྱིས་ཉམ་ཐག་པའི་འགྲོ་བ་རྣམས་ལ་
སྒོམ། དེའི་ཚུལ་ནི་མདུན་དུ་དེའི་རྣམ་པ་གསལ་བར་དམིགས་ནས།
ཡན་ ལག་ རྣམས་ ནི་ བཅིངས། བྲང་ གི་ པགས་ པ་ ནི་ བཤགས།
བཤན་པའི་ལག་པ་ཁོང་བར་བཅུག་པས་སྲོག་ལ་བབས་པ་ནི་མངོན་
སུམ་དུ་ཤེས། མིག་བཤན་པའི་གདོང་ལ་རིག་རིག་ ཏུ་བལྟ་ཞིང་།
སྡུག་བསྔལ་གྱིས་ཉམ་ཐག་པའི་ཚུལ་བསམས་ནས། དེ་ནས་འདི་
ཉིད་སྡུག་བསྔལ་དང༌། སྡུག་བསྔལ་གྱི་རྒྱུ་ཐམས་ཅད་དང་བྲལ་ན་
ཅི་མ་རུང་། སྡུག་བསྔལ་དང་སྡུག་བསྔལ་གྱི་རྒྱུ་ཐམས་ཅད་དང་བྲལ་
བར་གྱུར་ཅིག སྡུག་བསྔལ་དང་སྡུག་བསྔལ་གྱི་རྒྱུ་ཐམས་ཅད་དང༌
བྲལ་བར་བྱའོ། །དེ་ལྟར་བྱེད་ནུས་པར་བླ་མ་ལྷས་བྱིན་གྱིས་བརླབ་ཏུ་
གསོལ། ཞེས་སོགས་དང་། དེ་ལ་མྱོང་བ་ཐོན་པ་ན་དགེ་འདུན་གྱི་
དཀོར་ལ་བག་མེད་དུ་སྤྱོད་པ་དང། ཚུལ་འཆལ་དང་། ཆོས་སྤོང་
མཁན་དང༌། ལོག་ལྟ་ཅན་དང་། སེམས་ཅན་ལ་འཚེ་ཞིང་སྡིག་པ་
མི་དགེ་བ་སྣ་ཚོགས་བྱེད་པ་ལ་སྐྱེན་སྐྱེན་པོར་བྱེད་པའི་འགྲོ་བ་རྣམས་



ལམ་ཁྲིད་ཐམས་ཅན་མཁྱེན་པར་བགྲོད་པའི་བདེ་ལམ་བཞུགས་སོ། ། 263
ལ་དམིགས་ནས་སྒོམ། དེའི་ཚུལ་ནི་དེ་དག་གི་རྣམ་པ་མདུན་དུ་
གསལ་བར་དམིགས་ནས། ད་ལྟ་འདི་དག་གི་བྱེད་སྤྱོད་འདི་འདྲ་ན།
ཚེ་འདིར་ཡང་བདེ་བ་ནི་མི་འདུག ཤི་མ་ཐག་ཏུ་ནི་ངན་སོང་དུ་སྐྱེ་
བ་ལ་ཐེ་ཚོམ་མེད། དེར་སྐྱེས་ན་ཡུན་རིང་ལ་ཤུགས་དྲག་པའི་སྡུག་
བསྔལ་སྣ་ཚོགས་པ་ཞིག་མྱོང་དགོས་པ་འདུག དེས་ན་འདི་དག་
སྡུག་བསྔལ་དང་སྡུག་བསྔལ་གྱི་རྒྱུ་ཐམས་ཅད་དང་བྲལ་ན་ཅི་མ་རུང་།
སྡུག་བསྔལ་དང་སྡུག་བསྔལ་གྱི་རྒྱུ་ཐམས་ཅད་དང་བྲལ་བར་གྱུར་ཅིག
སྡུག་བསྔལ་དང་སྡུག་བསྔལ་གྱི་རྒྱུ་ཐམས་ཅད་དང་བྲལ་བར་བྱའོ། །
དེ་ལྟར་བྱེད་ནུས་པར་བླ་མ་ལྷས་བྱིན་གྱིས་བརླབ་ཏུ་གསོལ། ཞེས་
སོགས་དང་། དེ་ལ་མྱོང་བ་ཐོན་པ་ན། མ་ལ་སོགས་པའི་གཉེན་
རྣམས་མདུན་དུ་གསལ་བར་དམིགས་ནས། འདི་ཉིད་ཚེ་འདིའི་
འབད་འབད་དུང་དུང་གིས་དགྲ་གཉེན་གྱི་གསོ་ཚིས་བྱེད་བྱེད་ནས་
སྡུག་བསྔལ་གྱི་སྡུག་བསྔལ་དང་། འགྱུར་བའི་སྡུག་བསྔལ་གཉིས་ཀྱིས་
གདུངས་ནས་བདེ་བའི་སྐབས་ཅུང་ཟད་ཀྱང་མི་འདུག ཚེ་འདིར་
ཡང་བྱ་བ་ངན་པས་བྲེལ་ནས་དགེ་བའི་བློ་སྐྱེས་པས། ཤི་མ་ཐག་ཏུ་
ངན་སོང་དུ་སྐྱེས་ནས་ཡུན་རིང་ལ་ཤུགས་དྲག་པའི་སྡུག་བསྔལ་སྣ་
ཚོགས་པ་ཞིག་མྱོང་དགོས་པ་འདུག དེས་ན་འདི་དག་སྡུག་བསྔལ་
དང་སྡུག་བསྔལ་གྱི་རྒྱུ་ཐམས་ཅད་དང་བྲལ་ན་ཅི་མ་རུང་། སྡུག་
བསྔལ་དང་སྡུག་བསྔལ་གྱི་རྒྱུ་ ཐམས་ ཅད་ དང་བྲལ་བར་གྱུར་ཅིག
སྡུག་བསྔལ་དང་སྡུག་བསྔལ་གྱི་རྒྱུ་ཐམས་ཅད་དང་བྲལ་བར་བྱའོ། །



4
264 ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
དེ་ལྟར་བྱེད་ནུས་པར་བླ་མ་ལྷས+ཞེས་སོགས་དང་། དེ་ལ་མྱོང་བ་
ཐོན་པ་ན་བར་མའི་སེམས་ཅན་དང་། དགྲ་དང་། མཐར་སེམས་
ཅན་ཐམས་ཅད་ཀྱི་བར་སྔར་བཞིན་བསྒོམ་མོ། །དེ་ལྟར་བྱམས་པ་
དང་། སྙིང་རྗེ་ལ་ཡིད་འགྱུར་བའི་མྱོང་བ་ཐོན་པ་ན། ལྷག་བསམ་
སྒོམ་ཚུལ་ནི་སྤྱི་བོར་བླ་མ་ལྷ་ སྒོམ་བཞིན་པའི་ངང་ནས་འདི་ལྟར་་
བསམ་སྟེ། སྡུག་བསྔལ་གྱིས་མནར་ཞིང་བདེ་བས་འཕོངས་པའི་
སེམས་ཅན་ཐམས་ཅད་སྡུག་བསྔལ་དང་སྡུག་བསྔལ་གྱི་རྒྱུ་དང་བྲལ་བ་
ཞིག་བདག་གིས་བྱའོ། ། བདེ་བ་དང་བདེ་བའི་རྒྱུ་དང་ཕྲད་པ་ཞིག་
བདག་གིས་བྱའོ། ། ཁྱད་པར་མ་སེམས་ ཅན་ཐམས་ ཅད་ཀྱིས་ སྒྲིབ་
གཉིས་བག་ཆགས་དང་བཅས་པ་སྤངས་པའི་ཡང་དག་པར་རྫོགས་
པའི་སངས་རྒྱས་ཀྱི་གོ་འཕང་ཐོབ་པ་ཞིག་བདག་གིས་བྱའོ། །དེ་ལྟར་
བྱེད་ནུས་པར་བླ་མ་ལྷས+ཞེས་སོགས་དང་། དེ་ནས་བྱང་ཆུབ་ཀྱི་
སེམས་སྒོམ་ཚུལ་ནི། སྤྱི་བོར་བླ་མ་ལྷ+ འདི་ལྟར་བསམ་སྟེ། འོ་ན་
ཁྱོད་ལ་སེམས་ཅན་ཐམས་ཅད་རྫོགས་པའི་སངས་རྒྱས་ཀྱི་གོ་འཕང་ལ་
འགོད་པའི་ནུས་པ་ཡོད་དམ་ཞེ་ན། ད་ལྟ་ནི་སེམས་ ཅན་གཅིག་
ཀྱང་རྫོགས་པའི་སངས་རྒྱས་ཀྱི་གོ་འཕང་ལ་འགོད་པའི་ནུས་པ་མི་
འདུག དེར་མ་ཟད་དགྲ་བཅོམ་པ་གཉིས་ཀྱི་གོ་འཕང་ཐོབ་ཀྱང་
སེམས་ཅན་གྱི་དོན་ཉི་ཚེ་བ་མ་གཏོགས། སེམས་ཅན་ཐམས་ཅད་
རྫོགས་པའི་སངས་རྒྱས་ཀྱི་གོ་འཕང་ལ་འགོད་པའི་ནུས་པ་མེད། དེ་
ལྟ་བུའི་ནུས་པ་སུ་ལ་ཡོད་ན། ཡང་དག་པར་རྫོགས་པའི་སངས་



ལམ་ཁྲིད་ཐམས་ཅན་མཁྱེན་པོར་བགྲོད་པའི་བདེ་ལམ་བཞུགས་སོ། ། 265
རྒྱས་ལ་ཡོད་དེ། ཁོང་གི་སྐུའི་ཡོན་ཏན་མཚན་དཔེ་གསལ་རྫོགས་
ཀྱིས་སྤྲས་པ། གསུང་གི་ཡོན་ཏན་འབད་རྩོལ་མེད་པར་ཡན་ལག་
དྲུག་ཅུ་དང་ལྡན་པའི་གསུང་དབྱངས་སྐད་ཅིག་རེ་རེས་ཀྱང་སེམས་
ཅན་ ཐམས་ ཅད་ ཀྱི་ རང་ རང་ གི་ སྐད་ དུ་ ཆོས་ སྟོན་ པར་ནུས་ པ།
ཐུགས་ཀྱི་ཡོན་ཏན་ཤེས་བྱ་ཇི་ལྟ་བ་དང་ཇི་སྙེད་པ་ཐམས་ཅད་མངོན་
སུམ་དུ་གཟིགས་ཤིང་། སེམས་ཅན་ཐམས་ཅད་ལ་མ་བུ་གཅིག་པ་
ལ་བརྩེ་བ་ལྟར་ཐུགས་རྗེ་ཆེན་པོ་ཉེ་རིང་མེད་པར་འཇུག་པས་གདུལ་
བའི་དུས་ལས་སྐད་ཅིག་ཀྱང་མི་འདའ་བ། འཕྲིན་ལས་འབད་མེད་
ལྷུན་གྱིས་གྲུབ་ཅིང་། སྐུ་གསུང་ཐུགས་ཀྱི་འོད་ཟེར་རེ་རེ་ཙམ་སྤྲོས་པས་
ཀྱང་སེམས་ཅན་དཔག་ཏུ་མེད་པ་ཐམས་ཅད་མཁྱེན་པའི་གོ་འཕང་ལ་
འགོད་ནུས་པ་ལ་སོགས་པ་མདོར་ན་ཡོན་ཏན་གྱི་རིགས་ཐམས་ཅད་
དང་ལྡན་ཞིང༌། སྐྱོན་གྱི་རིགས་ཐམས་ཅད་དང་བྲལ་བ་ནི་ཡང་
དག་པར་རྫོགས་པའི་སངས་རྒྱས་ཁོ་ན་ཡིན། དེས་ན་རང་གཞན་
གཉིས་ཀའི་དོན་མཐར་ཕྱིན་པ་ཞིག་བྱེད་ན། དེ་ལྟ་བུའི་སངས་རྒྱས་
ཀྱི་གོ་འཕང་ཞིག་ཐོབ་དགོས་པ་འདུག་པས། བདག་གིས་མ་སེམས་
ཅན་ཐམས་ཅད་ཀྱི་དོན་དུ་མྱུར་བ་མྱུར་བར་ཡང་དག་པར་རྫོགས་
པའི་སངས་རྒྱས་ཀྱི་གོ་འཕང་རིན་པོ་ཆེ་ཅི་ནས་ཀྱང་ཐོབ་པར་བྱའོ། །
དེ་ལྟར་བྱེད་ནུས་པར་བླ་མ་ལྷས་བྱིན་གྱིས་བརླབ་ཏུ་གསོལ། ཞེས་
གསོལ་བ་བཏབ་པས། སྤྱི་བོའི་བླ་མ་ལྷའི་སྐུ་ལས་སྐུ་གཉིས་པ་ཞིག་
མར་མེ་གཅིག་ལས་གཉིས་ཆད་ཀྱི་ཚུལ་དུ་བྱུང་ནས་རང་ལ་ཐིམ་པས།



266 ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
སེང་གེ་ཆེན་པོ་བརྒྱད་ཀྱིས་བཏེག་པའི་རིན་པོ་ཆེའི་ཁྲི་མཐོ་ཞིང་་་་
ཡངས་པའི་སྟེང་ཁར་སྣ་ཚོགས་པད་ཟླ་ཉི་མའི་དཀྱིལ་འཁོར་གྱི་གདན་
ལ་རང་ཉིད་རྒྱལ་བ་ཤཱཀྱ་ཐུབ་པ། ཞེས་པ་ནས། རྡོ་རྗེ་སྐྱིལ་ཀྲུང་
གིས་བཞུགས་པར་གྱུར་པའི་མོས་པ་བྱེད། རང་ཐུབ་པའི་དབང་
པོར་གསལ་བའི་ངང་ནས་ལུས་ལོངས་སྤྱོད་དགེ་རྩ་དང་བཅས་པ་
བདུད་རྩི་སྣ་ལྔ་འོད་ཟེར་དང་བཅས་པའི་རྣམ་པར་སྤྲོས་ནས་སེམས་
ཅན་ཐམས་ཅད་ལ་བཏང་བས། སེམས་ ཅན་ཐམས་ཅད་ཀྱིས་་་་་
མངོན་མཐོ་ངེས་ལེགས་ཀྱི་བདེ་བ་ཕུན་སུམ་ཚོགས་པ་ཐོབ་པའི་མོས་
པ་བྱེད་དོ། །གསུམ་པ་མཇུག་ཏུ་ཇི་ལྟར་བྱ་བ་ནི་སྔར་བཞིན་ཡིན་ལ།
གཉིས་པ་ཐུན་མཚམས་སུ་ཡང་བྱམས་སྙིང་རྗེ་བྱང་ཆུབ་ཀྱི་སེམས་ཀྱི་
རྣམ་གཞག་སྟོན་པའི་གསུང་རབ་དགོངས་འགྲེལ་དང་བཅས་པ་བལྟ་
བ་སོགས་སྔར་བཞིན་ནོ། །གཉིས་པ་ནི། སྔོན་སེམས་ཅན་ཐམས་
ཅད་ལ་སེམས་སྙོམས་པའི་བཏང་སྙོམས་དང༌། མར་ཤེས་དྲིན་དྲན་
གསུམ་སྒོམ་པ་སྔོན་དུ་བཏང་སྟེ། རང་གི་མཐའ་སྐོར་དུ་སེམས་ཅན་
ཐམས་ཅད་གསལ་བར་དམིགས་ནས། རང་གི་བློ་ཡུལ་དུ་རང་
གཞན་གཉིས་གང་གཅེས་པར་འཛིན། གང་ཡལ་བར་འདོར་སྙམ་
དུ་བརྟགས་པ་ན། རང་གཅེས་པར་འཛིན་ཅིང་གཞན་ཡལ་བར་
འདོར་བའི་བློ་ངམ་ངམ་ཤུགས་ཀྱིས་སྐྱེ་ལ། དེའི་ཚེ་འདི་ལྟར་བསམ་
སྟེ། རང་གཅེས་པར་བཟུང་ནས་གཞན་ཡལ་བར་འདོར་མི་རིགས་
ཏེ། རང་གཞན་གཉིས་ཀ་བདེ་བ་འདོད་ཅིང་སྡུག་བསྔལ་མི་འདོད་



ལམ་ཁྲིད་ཐམས་ཅན་མཁྱེན་པར་བགྲོད་པའི་བདེ་ལམ་བཞུགས་སོ། ། 267
པར་མཚུངས་པའི་ཕྱིར། དེས་ན་རང་གཅེས་པར་འཛིན་པ་བཞིན་
དུ་གཞན་གཅེས་པར་འཛིན་དགོས་ཏེ། གཞན་གྱིས་རང་གཅེས་
པར་བཟུང་ན་རང་དགའ་བ་བཞིན་དུ། རང་གིས་ཀྱང་གཞན་་་་
གཅེས་པར་བཟུང་ན་གཞན་དགའ་བར་འགྱུར་བས་སོ། །གཞན་ཡང་
རང་ཉིད་ཕུན་སུམ་ཚོགས་པ་ཅིག་བྱེད་པར་འདོད་ནས་འཁོར་བ་ཐོག་
མ་མེད་པ་ནས། རང་གཅེས་པར་བཟུང་བས་རང་གཞན་གྱི་དོན་གང་
ཡང་མ་གྲུབ་པར་མ་ཟད། སྡུག་བསྔལ་སྣ་ཚོགས་ཞིག་མྱོང་བར་
འདུག དེས་ན་རང་གཅེས་པར་འཛིན་པ་ནི། འཁོར་བ་དང་
ངན་སོང་གི་སྡུག་བསྔལ་ལ་སོགས་པའི་རྒུད་པ་ཀུན་གྱི་གནས་སུ་་་
འདུག་པས། རང་ གཅེས་ འཛིན་ མ་ སྐྱེས་ པ་ མི་ བསྐྱེད་ པ་ དང་།
སྐྱེས་པ་རྣམས་སྤོང་བར་བྱེད། གཞན་གཅེས་པར་འཛིན་པ་ནི་ཡོན་
ཏན་ཐམས་ཅད་ཀྱི་འབྱུང་གནས་སུ་འདུག་པས། གཞན་གཅེས་
འཛིན་མ་སྐྱེས་པ་གསར་དུ་བསྐྱེད་པ་དང༌། སྐྱེས་ཟིན་རྣམས་གོང་
འཕེལ་དུ་བྱའོ། །དེ་ལྟར་བྱེད་ནུས་པར་བླ་མ་ལྷས་བྱིན་གྱིས་བརླབ་ཏུ་
གསོལ། ཞེས་སོགས་དང་། མདོར་ན་ཐུབ་པའི་དབང་བོས་རང་
ཡལ་བར་དོར་ནས་གཞན་གཅེས་པར་བཟུང་སྟེ། གཞན་གྱི་དོན་
འབའ་ཞིག་མཛད་པས་མངོན་པར་རྫོགས་པར་སངས་རྒྱས་པ་ཡིན།
བདག་གིས་ཀྱང་དེ་ལྟར་བྱས་ན་ཆེས་སྔ་བར་འཚང་རྒྱ་བ་ལ། དེ་
ལྟར་མ་བྱས་པས་ད་ལྟའི་བར་དུ་འཁོར་བར་འཁྱམས། ད་ཡང་རང་
གཅེས་འཛིན་ཁོང་ན་གནས་ཕྱིན་ཆད་གཞན་གཅེས་འཛིན་གསར་དུ་



268 ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
མི་སྐྱེ་ཞིང༌། སྐྱེས་ཀྱང་རྒྱུན་འཐུད་མི་ཐུབ་པར་འདུག་པས། རང་
གཅེས་པར་བཟུང་ནས་གཞན་ཡལ་བར་འདོར་བའི་བློ་སྐད་ཅིག་ཀྱང་
མི་སྐྱེད་ཅིང་རང་ཡལ་བར་དོར་ནས་གཞན་གཅེས་པར་བཟུང༌སྟེ།
གཞན་གྱི་སྡུག་བསྔལ་དང་སྡིག་པ་ཐམས་ཅད་བདག་གི་རྒྱུད་སྟེང་དུ་
བླངས། བདག་ གི་ བདེ་ དགེ་ ཐམས་ ཅད་ གཞན་ ལ་ བཏང་ བས།
གཞན་སེམས་ཅན་ཐམས་ཅད་སྡུག་བསྔལ་དང་བྲལ་ཞིང་། བདེ་བ་
ཕུན་སུམ་ཚོགས་པ་དང་ལྡན་པ་ཅིག་བདག་གིས་བྱའོ། །དེ་ཡང་ད་ལྟ་
ནི་བདག་ལ་དེ་ལྟ་བུའི་ནུས་པ་མི་འདུག ནུས་པ་སུ་ལ་ཡོད་ན་ཡང་
དག་པར་རྫོགས་པའི་སངས་རྒྱས་ལ་ཡོད་པས། བདག་གིས་སེམས་
ཅན་ཐམས་ཅད་ཀྱི་དོན་དུ་ཡང་དག་པར་རྫོགས་པའི་སངས་རྒྱས་ཀྱི་
གོ་འཕང་ཐོབ་པར་བྱའོ། །དེ་ལྟར་བྱེད་ནུས་པར་བླ་མ་ལྷས་བྱིན་གྱིས་
བརླབ་ཏུ་གསོལ། ཞེས་སོགས་དང་། གཉིས་པ་སེམས་བསྐྱེད་་
ཚོགས་བཟུང་ཚུལ་ལ་གཉིས། སྡོམ་པ་མ་ཐོབ་པ་ཐོབ་པར་བྱ་བ་
དང་། ཐོབ་པ་མི་ཉམས་པར་བསྲུང་ཚུལ་ལོ། །དང་བོ་ནི། ལམ་
རིམ་ དུ་ སྨོན་འཇུག་རིམ་ཅན་དུ་ ལེན་ པའི་དབང་དུ་མཛད་ཀྱང་།
ཞི་བ་ལྷའི་ལུགས་ལྟར་ཅིག་ཅར་དུ་བྱས་ན་འཇུག་པ་བདེ་བས་དེའི་
ཚུལ་ནི། སྔོན་འགྲོའི་རིམ་པ་སྤྱི་དང་ཁྱད་པར་བཤེས་གཉེན་བསྟེན་
ཚུལ་ནས་བྱང་ཆུབ་ཀྱི་སེམས་ཀྱི་བར་གྱི་དངོས་གཞིའི་དམིགས་པ་རྒྱུད་
དང་འདྲེས་པར་བསྐྱངས་པའི་འོག་ཏུ་སྤྱི་བོར་བླ་མ་ལྷ་སྒོམ་བཞིན་
པའི་ངང་ནས་མ་སེམས་ཅན་ཐམས་ཅད་ཀྱི་དོན་དུ་མྱུར་དུ་ཡང་དག་



ལམ་ཁྲིད་ཐམས་ཅན་མཁྱེན་པར་བགྲོད་པའི་བདེ་ལམ་བཞུགས་སོ། ། 269
པར་རྫོགས་པའི་སངས་རྒྱས་ཀྱི་གོ་འཕང་ཐོབ་པར་བྱ། དེའི་ཕྱིར་དུ་
དུས་འདི་ནས་བཟུང་སྟེ་ཇི་སྲིད་བྱང་ཆུབ་སྙིང་བོ་ལ་མཆིས་ཀྱི་བར་དུ་
རྒྱལ་བའི་སྲས་ཀྱི་སྡོམ་པ་བཟུང་ནས་སྤྱོད་པ་རླབས་པོ་ཆེ་རྣམས་ལ་
སློབ་ཅིང་། སེམས་ཅན་ཐམས་ཅད་ཀྱི་དོན་དུ་སངས་རྒྱས་ཐོབ་པར་
བྱའོ་སྙམ་པའི་སེམས་འདི་ཡང་སངས་རྒྱས་མ་ཐོབ་ཀྱི་བར་དུ་བཟུང་
བར་བྱའོ། །སྙམ་དུ་བསམས་ལ། བླ་མ་ཐུབ་པའི་དབང་བོའི་རྗེས་
སུ་ཟློས་པར་མོས་ནས། སངས་རྒྱས་བྱང་ཆུབ་སེམས་དཔའ་ཀུན། །
བདག་ལ་དགོངས་པར་མཛད་དུ་གསོལ། ། ཇི་ལྟར་སྔོན་གྱི་བདེ་་་
གཤེགས་ཀྱིས། །བྱང་ཆུབ་ཐུགས་ནི་བསྐྱེད་པ་དང་། ། བྱང་ཆུབ་
སེམས་ དཔའི་བསླབ་ པ་ལ། ། རིམ་ པ་ བཞིན་ དུ་ གནས་ པ་ ལྟར། །
བདག་ཀྱང་འགྲོ་ལ་ཕན་དོན་དུ། ། བྱང་ཆུབ་སེམས་ནི་བསྐྱེད་བགྱི་
ཞིང་། ། བྱང་ཆུབ་སེམས་དཔའི་བསླབ་པ་ལ། །རིམ་པ་བཞིན་དུ་་
བསླབ་པར་བགྱི། ། ཞེས་ལན་གསུམ་བརྗོད་པས་བྱང་ཆུབ་སེམས་་་
དཔའི་སྡོམ་པ་ཐོབ་པའི་མོས་པ་བྱེད་དོ། ། དེ་ནས། དེང་དུས་་་
བདག་ཚེ་འབྲས་བུ་ཡོད། །མི་ཡི་སྲིད་པ་ལེགས་པར་ཐོབ། །དེ་རིང་
སངས་རྒྱས་རིགས་སུ་སྐྱེས། །སངས་རྒྱས་སྲས་སུ་ད་གྱུར་ཏོ། །ད་ནི་
བདག་གིས་ཅི་ནས་ཀྱང་། ། རིགས་དང་མཐུན་པའི་ལས་བརྩམས་་
ཏེ། ། སྐྱོན་མེད་བཙུན་པའི་རིགས་འདི་ལ། ། རྙོག་པར་མི་འགྱུར་དེ་
ལྟར་བྱ། ། ཞེས་སྤྲོ་བ་བསྐྱེད་དོ། ། གཉིས་པ་ཐོབ་ པ་མི་ཉམས་པར་
བསྲུང་ཚུལ་ནི། སྤྱི་བོར་བླ་ མ་ ལྷ་ སྒོམ་ བཞིན་པའི་ངང་ནས +།



270 ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
མ་སེམས་ཅན་ཐམས་ཅད་ཀྱི་དོན་དུ་མྱུར་དུ་ཡང་དག་པར་རྫོགས་
པའི་སངས་རྒྱས་ཀྱི་གོ་འཕང་ཐོབ་པར་བྱ། དེའི་ཕྱིར་དུ་བྱང་ཆུབ་
ཀྱི་སེམས་ཀྱི་ཕན་ཡོན་བསམས་ནས། ཉིན་ལན་གསུམ་མཚན་ལན་
གསུམ་དུ་བྱང་ཆུབ་ཀྱི་སེམས་བཟུང་ཞིང་། སེམས་ཅན་གྱི་ངོས་ནས་
བྱེད་སྤྱོད་ཅི་འདྲ་ནའང་བདག་གི་ངོས་ནས་སེམས་ཅན་གཅིག་ཀྱང་
བློས་མི་སྤོང་། སེམས་བསྐྱེད་འཕེལ་བའི་ཕྱིར་དུ་དཀོན་མཆོག་་་་
མཆོད་པ་ལ་སོགས་པའི་ཚོགས་གཉིས་གསོག་པ་ལ་བརྩོན་པར་་་་་
བྱའོ། །གཞན་ཡང་བླ་མ་སོགས་ལ་ཀུ་རེ་དང་བཞད་གད་ཀྱི་ཕྱིར་དུ་
ཡང་བརྫུན་གྱིས་དབུ་བསྐོར་བ་དང་། གཞན་དགེ་བ་བྱེད་པ་ལ་
འགྱོད་པ་བསྐྱེད་པ་དང༌། ཐེག་ཆེན་ལ་ཞུགས་པའི་བྱང་སེམས་ལ་
ཞེ་སྡང་གིས་མི་སྙན་པར་སྨྲ་བ་དང༌། ལྷག་བསམ་མ་ཡིན་པས་གཡོ་
སྒྱུ་བྱེད་པ་སྟེ། ནག་པོའི་ཆོས་བཞི་ལ་སོགས་པ་སེམས་བསྐྱེད་ཉམས་
པའི་རྒྱུ་རྣམས་སྤོང་བ་དང༌། དཀར་བོའི་ཆོས་བཞི་བསྟེན་པ་ལ་
སོགས་པའི་སེམས་བསྐྱེད་འཕེལ་བའི་རྒྱུ་རྣམས་ལ་ཚུལ་བཞིན་དུ་
བསླབ་པར་བྱའོ། །མདོར་ན་རྩ་ལྟུང་བཅོ་བརྒྱད་དང་ཉེས་བྱས་བཞི་
བཅུ་ཞེ་དྲུག་གི་ཉེས་པས་ནམ་ཡང་མ་གོས་པའི་བྱང་ཆུབ་སེམས་་་
དཔའི་སྡོམ་པ་རྣམ་པར་དག་པ་སྲོག་དང་བསྡོས་ཏེ་ཇི་སྲིད་བྱང་ཆུབ་
སྙིང་བོ་ལ་མཆིས་ཀྱི་བར་དུ་བསྲུང་བར་བྱའོ། །དེ་ལྟར་བསྲུང་ནུས་
པར་བླ་ མ་ ལྷས་བྱིན་ གྱིས་ བརླབ་ ཏུ་ གསོལ། ཞེས་ སོགས་ དང་།
གཉིས་པ་སེམས་བསྐྱེད་ནས་སྤྱོད་པ་ལ་སློབ་ཚུལ་ལ་གཉིས། རྒྱལ་བའི་



ལམ་ཁྲིད་ཐམས་ཅན་མཁྱེན་པར་བགྲོད་པའི་བདེ་ལམ་བཞུགས་སོ། ། 271
སྲས་ཀྱི་སྤྱོད་པ་སྤྱི་ལ་སློབ་ཚུལ་དང་། ཁྱད་པར་ཕར་ཕྱིན་ཐ་མ་
གཉིས་ལ་སློབ་ཚུལ་ལོ། །དང་བོ་ལ་གཉིས། ཐུན་གྱི་ངོ་བོ་ལ་ཇི་ལྟར་བྱ་
བ་དང་། ཐུན་མཚམས་སུ་ཇི་ལྟར་བྱ་བའི་ཚུལ་ལོ། །དང་བོ་ལ་སྦྱོར་
དངོས་མཇུག་གསུམ་ལས། དང་བོ་སྦྱོར་བ་ནི། སྐྱབས་གནས་
ཀུན་འདུས་བླ་མ་ལྷག་པའི་ལྷ། །ཐུབ་དབང་རྡོ་རྗེ་འཆང་ལ་གསོལ་བ་
འདེབས། །ཞེས་པ་ཡན་ཆད་སྔར་བཞིན་ཡིན་ལ། དེ་ནས་བདག་
དང་མ་སེམས་ཅན་ཐམས་ཅད་ཀྱིས་ཟབ་པ་དང་། རྒྱ་ཆེ་བའི་རྒྱལ་
བའི་སྲས་ཀྱི་སྤྱོད་པ་རླབས་པོ་ཆེ་རྣམས་ལ་ཚུལ་བཞིན་དུ་བསླབ་ནུས་
པར་ བླ་ མ་ ལྷས་ བྱིན་ གྱིས་ བསླབ་ ཏུ་ གསོལ། ། ཞེས་ སོགས་ དང་།
གཉིས་པ་དངོས་ གཞི་ ལ་ རང༌ རྒྱུད་ སྨིན་བྱེད་ ཕར་ ཕྱིན་དྲུག་ དང༌།
གཞན་རྒྱུད་སྨིན་བྱེད་བསྡུ་བཞིའི་ཉམས་ལེན་གཉིས་ལས། དང་བོ་ནི།
སྤྱི་བོར་བླ་མ་ལྷ་སྒོམ་བཞིན་པའི་ངང་ནས། མ་སེམས་ཅན་ཐམས་
ཅད་ཀྱི་དོན་དུ་མྱུར་དུ་ཡང་དག་པར་རྫོགས་པའི་སངས་རྒྱས་ཀྱི་གོ་
འཕང་ཐོབ་པར་བྱ། དེའི་ཕྱིར་དུ་རྙེད་བཀུར་དང་གྲགས་པ་སོགས་
ལ་མི་ལྟ་བར་ཆོས་ཀྱིས་འཕོངས་པའི་སེམས་ཅན་རྣམས་ལ་དམ་པའི་
ཆོས་ཅི་ནུས་སུ་སྟོན་པར་བྱེད་པ་ཆོས་ཀྱི་སྦྱིན་པ་དང༌། མི་དང་མི་མ་
ཡིན་དང་འབྱུང་བས་གནོད་པའི་སེམས་ཅན་རྣམས་འཇིགས་པ་དེ་
དག་ལས་སྐྱོབ་པར་བྱེད་པ་མི་འཇིགས་པའི་སྦྱིན་པ་དང་། དབུལ་
ཞིང་འཕོངས་པའི་སེམས་ཅན་རྣམས་ལ་ལན་དང་རྣམ་པར་སྨིན་པ་ལ་
རེ་བ་མེད་པར་སེར་སྣ་སྤངས་ཏེ། ཇི་ལྟར་འོས་པའི་ཡོ་བྱད་གཏོང་



272 ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
བར་བྱེད་པ་ཟང་ཟིང་གི་སྦྱིན་པ་སྟེ། སྦྱིན་པ་རྣམ་པ་གསུམ་གྱི་་
ཉམས་ལེན་ལ་ཚུལ་བཞིན་དུ་བསླབ་པར་བྱའོ། །མདོར་ན་མ་སེམས་
ཅན་ཐམས་ཅད་ཀྱི་དོན་དུ་མྱུར་དུ་ཡང་དག་པར་རྫོགས་པའི་སངས་
རྒྱས་ཀྱི་གོ་འཕང་ཐོབ་པར་བྱ། དེའི་ཕྱིར་དུ་བདག་གི་ལུས་ལོངས་
སྤྱོད་དགེ་རྩ་དང་བཅས་པ་ཐམས་ཅད་སེམས་ ཅན་ཐམས་ཅད་ལ་
ཕངས་པ་མེད་པར་བཏང་བར་བྱའོ། །དེ་ལྟར་བྱེད་ནུས་པར་བླ་མ་
ལྷས་བྱིན་གྱིས་བརླབ་ཏུ་གསོལ་ཞེས་སོགས་དང་། གཏོང་སེམས་
སྤེལ་བ་ནི་སྦྱིན་པའི་ཉམས་ལེན་ཡིན་ནོ། །དེ་ནས་ཚུལ་ཁྲིམས་ཀྱི་་
ཉམས་ལེན་ནི། སྤྱི་བོར་བླ་མ་ལྷ་སྒོམ་བཞིན་པའི་ངང +གོ་འཕང་
ཐོབ་པར་བྱ། དེའི་ཕྱིར་དུ་མི་དགེ་བ་བཅུ་ལ་སོགས་པ་ཇི་ལྟར་ཁས་
བླངས་ པའི་ སྡོམ་ པ་ དང་ འགལ་ བའི་ ཉེས་ སྤྱོད་ རྣམས་ སྤངས་ ཏེ།
སྦྱིན་སོགས་ཕར་ཕྱིན་དྲུག་དང་། ཚུལ་ཁྲིམས་ལ་སོགས་པའི་དགེ་བ་
རྣམ་པར་དག་པ་རང་རྒྱུད་ལ་མ་སྐྱེས་པ་བསྐྱེད། སྐྱེས་པ་རྣམས་
གོང་འཕེལ་དུ་བྱས་ཏེ། སེམས་ཅན་ཐམས་ཅད་ཀྱང་ཚུལ་ཁྲིམས་ལ་
སོགས་པའི་དགེ་བ་རྣམ་པར་དག་པ་ལ་སྦྱར་ནས་སྨིན་གྲོལ་གྱི་ལམ་ལ་
དགོད་པར་བྱའོ། །དེ་ལྟར་བྱེད་ནུས་པར་བླ་མ་ལྷས་བྱིན་གྱིས་བརླབ་
ཏུ་གསོལ། ཞེས་སོགས་དང༌། དེ་ནས་བཟོད་པའི་ཉམས་ལེན་ནི།
སྤྱི་བོར་བླ་ མ་ ལྷ་ སྒོམ་ བཞིན་ པའི་ ངང + གོ་ འཕང་ ཐོབ་ པར་བྱ།
དེའི་ཕྱིར་དུ་སེམས་ཅན་ཐམས་ཅད་དགྲར་ལངས་ཀྱང་ཁྲོ་བའི་སེམས་
སྐད་ ཅིག་ཀྱང་མི་བསྐྱེད་ པར་ གནོད་ ལན་ དུ་ ཕན་པ་ བསྒྲུབས་ ཏེ།



ལམ་ཁྲིད་ཐམས་ཅན་མཁྱེན་པར་བགྲོད་པའི་བདེ་ལམ་བཞུགས་སོ། ། 273
རང་གཞན་གྱི་རྒྱུད་ལ་བཟོད་པའི་ཕར་ཕྱིན་ལ་སོགས་པའི་སངས་རྒྱས་
ཀྱི་ཆོས་རྣམས་ཡོངས་སུ་རྫོགས་པར་བྱའོ། ། གཞན་ཡང་ ཟས་ནོར་
དང་གནས་མལ་སོགས་ཀྱིས་འཕོངས་ པ་ དང༌། ན་ཚ་སོགས་མི་་
འདོད་པའི་སྡུག་བསྔལ་ཐོག་ཏུ་བབས་པའི་ཚེ་སྡུག་བསྔལ་འདི་ལྟར་
མྱོང་བ་སྔར་ལས་ངན་བསགས་པའི་འབྲས་བུ་ཡིན། འདི་ལ་བརྟེན་
ནས་ལས་ངན་ མང་བོ་ དག་འགྲོ་ བས་ མི་ འདོད་ རྒྱུ་མི་འདུག་ ཅིང་།
ཁྱད་པར་ཆོས་ཕྱིར་སྡུག་བསྔལ་འབྱུང་བ་ལ་བཟོད་སྲན་བསྐྱེད་པ་ལ་
བརྟེན་ནས་ཐམས་ཅད་མཁྱེན་པའི་ལམ་ལ་ཉེ་བར་འགྱུར་བས་སྡུག་
བསྔལ་འདི་དག་དང་དུ་བླངས་ཏེ། རང་གཞན་གྱི་འཁོར་བ་དང༌།
ངན་སོང་གི་སྡུག་བསྔལ་རྒྱུན་བཅད་པར་བྱའོ། །གཞན་ཡང་དཀར་
ནག་གི་ལས་ཀྱི་རྣམ་པར་སྨིན་པ་དང་། དཀོན་མཆོག་གསུམ་གྱི་
བྱིན་རླབས་དང་། སངས་རྒྱས་དང་བྱང་ཆུབ་སེམས་དཔའ་བདག་ཉིད་
ཆེན་པོ་རྣམས་ཀྱི་མཐུ་བསམ་གྱིས་མི་ཁྱབ་པ་དང་། བླ་ན་མེད་པའི་
བྱང་ཆུབ་དང་། གསུང་རབ་ཡན་ལག་བཅུ་གཉིས་དང་བྱང་ཆུབ་
སེམས་དཔའི་བསླབ་པའི་གནས་རྣམས་ལ་མོས་པ་བསྐྱེད་ན་འབྲས་བུ་
ཤིན་ཏུ་ཆེ་བས། དེ་ལ་མོས་པར་བྱས་ནས་བླ་ན་མེད་པའི་བྱང་ཆུབ་
ཐོབ་པའི་ཕྱིར་དུ་གསུང་རབ་ཡན་ལག་བཅུ་གཉིས་ཀྱི་བརྗོད་བྱའི་དོན་
བྱང་ཆུབ་སེམས་དཔའི་བསླབ་པའི་གནས་རྣམས་ལ་ཚུལ་བཞིན་དུ་
བསླབ་པར་བྱའོ། །དེ་ལྟར་བྱེད་ནུས་པར་བླ་མ་ལྷས་བྱིན་གྱིས་བརླབ་
ཏུ་གསོལ། ཞེས་སོགས་དང༌། དེ་ནས་བརྩོན་འགྲུས་ཀྱི་ཉམས་



274 ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
ལེན་ནི། སྤྱི་བོར་བླ་མ་ལྷ་སྒོམ་བཞིན་པའི་ངང + གོ་འཕང་ཐོབ་
པར་བྱ། དེའི་ཕྱིར་དུ་མཚན་དཔེ་ལ་སོགས་པ་སངས་རྒྱས་ཀྱི་ཆོས་
རེ་རེ་བསྒྲུབ་པ་དང་། སྦྱིན་པ་ལ་སོགས་པ་བྱང་ཆུབ་སེམས་དཔའི་
ཆོས་རེ་རེ་བསྒྲུབ་པའི་ཕྱིར་དུ་བསྐལ་བ་འབུམ་ཕྲག་རེ་རེར་མནར་
མེད་དུ་གནས་ནས་སངས་རྒྱས་ཀྱི་གོ་འཕང་བསྒྲུབ་དགོས་ནའང་་་་
བརྩོན་པ་མི་འདོར་ཞིང་སྤྲོ་བ་བསྐྱེད་ནས། ཟབ་པ་དང་རྒྱུ་ཆེ་བའི་
དགེ་བའི་ཆོས་རང་རྒྱུད་ལ་སྡུད་པར་བྱེད་ཅིང་། གཞན་ཡང་དགེ་
བའི་ལམ་ལ་བཀོད་ནས་བླ་ན་མེད་པའི་བྱང་ཆུབ་ཐོབ་པར་བྱའོ། །དེ་
ལྟར་བྱེད་ནུས་པར་བླ་མ་ལྷསུ་བྱིན་གྱིས་བརླབ་ཏུ་གསོལ། ཞེས་
སོགས་དང༌། དེ་ནས་བསམ་གཏན་གྱི་ཉམས་ལེན་ནི། སྤྱི་བོར་བླ་
མ་ལྷ་སྒོམ་བཞིན་པའི་ངང་ནས+ གོ་འཕང་ཐོབ་པར་བྱ། དེའི་
ཕྱིར་དུ་ངོ་བོའི་སྒོ་ནས་འཇིག་རྟེན་དང་། འཇིག་རྟེན་ལས་འདས་
པའི་བསམ་གཏན། ། ཕྱོགས་ཀྱི་སྒོ་ནས་ཞི་ གནས་དང༌། ལྷག་་་་
མཐོང་དང་། དེ་གཉིས་ཟུང་དུ་འབྲེལ་བའི་བསམ་གཏན། བྱེད་
ལས་ཀྱི་སྒོ་ནས་ཚེ་འདིར་ལུས་སེམས་བདེ་བར་གནས་པའི་བསམ་
གཏན། ཡོན་ཏན་གྱི་རྟེན་བྱེད་པའི་བསམ་གཏན། སེམས་ཅན་
གྱི་དོན་བྱེད་པའི་བསམ་གཏན་ཏེ། རྒྱལ་བའི་སྲས་ཀྱི་བསམ་གཏན་
རྣམ་པ་ཐམས་ཅད་པ་རྣམས་ལ་བསླབ་པར་བྱའོ། །དེ་ལྟར་བྱེད་ནུས་
པར་བླ་མ་ལྷས་བྱིན་གྱིས་བརླབ་ཏུ་གསོལ། ཞེས་སོགས་དང༌། དེ་
ནས་ཤེས་རབ་ཀྱི་ཉམས་ལེན་ནི། སྤྱི་བོར་བླ་མ་ལྷ་སྒོམ་བཞིན་པའི་



ལམ་ཁྲིད་ཐམས་ཅན་མཁྱེན་པར་བགྲོད་པའི་བདེ་ལམ་བཞུགས་སོ། ། 275
ངང་ནས+ གོ་འཕང་ཐོབ་པར་བྱ། དེའི་ཕྱིར་དུ་གནས་ལུགས་རིག་
པ་དོན་དམ་རྟོགས་པའི་ཤེས་རབ། གནས་ལྔ་རིག་པ་ཀུན་རྫོབ་
རྟོགས་པའི་ཤེས་རབ། སེམས་ཅན་གྱི་དོན་བྱ་ཚུལ་རྟོགས་པའི་ཤེས་
རབ་སྟེ། རྒྱལ་བའི་སྲས་ཀྱི་ཤེས་རབ་རྣམ་པ་ཐམས་ཅད་པ་་་་་༌
བསླབ་པར་བྱའོ། །དེ་ལྟར་བྱེད་ནུས་པར་བླ་མ་ལྷས་བྱིན་གྱིས་བརླབ་
ཏུ་གསོལ། ཞེས་ སོགས་དང༌། གཉིས་པ་གཞན་རྒྱུད་སྨིན་པར་
བྱེད་པ་བསྡུ་བཞིའི་ཉམས་ལེན་ནི། སྤྱི་བོར་བླ་མ་ལྷ་ སྒོམ་བཞིན་
པའི་ངང་ནས+གོ་འཕང་ཐོབ་པར་བྱའོ། །དེའི་ཕྱིར་དུ་སེམས་ཅན་
ཐམས་ཅད་སྦྱིན་པས་འཁོར་དུ་བསྡུས་ཏེ། ཚར་བཅད་རྗེས་འཛིན་
གྱི་སྒོ་ནས་ཆོས་སྟོན་པའི་སྙན་པར་སྨྲ་བ་དང་། ཆོས་བསྟན་པའི་
དོན་ཉམས་སུ་ལེན་དུ་འཇུག་པའི་དོན་སྤྱོད་པ་དང༌། གཞན་ལ་
བསྟན་པ་ལྟར་རང་གིས་ཀྱང་ཉམས་སུ་ལེན་པའི་དོན་མཐུན་པ་སྟེ།
གཞན་དོན་བྱེད་པའི་ཐབས་བཟང་བོ་འདི་རྣམས་ལ་བརྟེན་ནས་་་
སེམས་ཅན་ཐམས་ཅད་སྨིན་གྲོལ་གྱི་ལམ་ལ་དགོད་པར་བྱའོ། །དེ་
ལྟར་བྱེད་ནུས་པར་བླ་མ་ལྷས་བྱིན་གྱིས་བརླབ་ཏུ་གསོལ། གསུམ་པ་
མཇུག་ཏུ་ཇི་ལྟར་བྱ་བ་ནི་སྔར་བཞིན་ཡིན་ནོ། ། གཉིས་པ་ཐུན་་་་་
མཚམས་སུ་ཡང་ཟབ་པ་དང་རྒྱ་ཆེ་བའི་རྒྱལ་བའི་སྲས་ཀྱི་སྤྱོད་པ་་
རླབས་པོ་ཆེ་རྣམས་སྟོན་པའི་གསུང་རབ་དགོངས་འགྲེལ་དང་བཅས་
པ་བལྟ་བ་སོགས་སྔར་བཞིན་ནོ། །
གཉིས་ པ་ ཕར་ ཕྱིན་ ཐ་ མ་ གཉིས་ ལ་ བསླབ་ ཚུལ་ ལ་ གཉིས།



276 ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
བསམ་གཏན་གྱི་ངོ་བོ་ཞི་གནས་ལ་བསླབ་ཚུལ་དང༌། ཤེས་རབ་ཀྱི་
ངོ་བོ་ལྷག་མཐོང་ལ་བསླབ་ཚུལ་ལོ། །དང་བོ་ལ་གཉིས། ཐུན་གྱི་ངོ་
བོ་ལ་ཇི་ལྟར་བྱ་བ་དང༌། ཐུན་མཚམས་སུ་ཇི་ལྟར་བྱ་བའི་ཚུལ་
ལོ། །དང་བོ་ལ་སྦྱོར་དངོས་མཇུག་གསུམ་ལས། དང་བོ་ནི། སྔོན་
འགྲོའི་རིམ་པ་སྤྱི་དང༌། ཁྱད་པར་སྐྱེས་བུ་ཆུང་འབྲིང་གི་བསམ་པ་
སྦྱོང་བ་དང༌། ས་བཟང་ཞིང་གྲོགས་བཟང་བའི་ཡིད་མཐུན་གྱི་་
དབེན་པའི་གནས་སུ། ཚུལ་ཁྲིམས་རྣམ་པར་དག་པ་ལ་གནས་ནས།
སྐྱེ་བོ་མང་བོ་དང་འགྲོགས་འདྲིས་ཧ་ཅང་ཆེ་བ་དང༌། འདོད་པ་ལ་
འདུན་པའི་རྣམ་རྟོག་རགས་པ་རྣམས་སྤངས་ཏེ། འདོད་ཆུང་ཆོག་
ཤེས་ལ་གནས་ནས་སྟན་བདེ་བ་ལ་ལུས་དྲང་བོར་བསྲང༌། རྐང་བ་
རྡོ་རྗེ་སྐྱིལ་ཀྲུང་དང་། ལག་པ་གཉིས་མཉམ་བཞག་གི་ཕྱག་རྒྱ་་་
བཅས། རླུང་ཆམ་ལ་འབེབས་པ་སོགས་ཞི་གནས་བསྒྲུབ་པའི་རྒྱུ་
ཚོགས་བསྟེན་པ་སྔོན་དུ་བཏང་ནས། དངོས་གཞི་ལ་ཞི་གནས་་་་
བསྒྲུབ་པའི་དམིགས་རྟེན་དུ་མ་ཞིག་གསུངས་ཀྱང་གཙོ་བོར་སངས་
རྒྱས་རྗེས་སུ་དྲན་པའི་མཆོག་ཏུ་འགྱུར་བ་དང༌། སྔགས་ཀྱི་ལྷའི་
རྣལ་འབྱོར་སྒོམ་པའི་སྣོད་རུང་དུ་འགྱུར་བ་སོགས་དགོས་པ་དུ་མ་
ཡོད་པས་ལྷའི་སྐུ་ལ་དམིགས་པ་ལེགས་ལ། དེའི་ཚུལ་ནི་སྤྱི་བོའི་བླ་
མ་ལྷའི་ཐུགས་ཀ་ནས་འོད་ཟེར་སྡོམ་གྱི་བ་ཐག་ལྟ་བུའི་སྣེ་མོར། སྣ་
ཚོགས་པདྨ་དང་ཟླ་བའི་གདན་ལ། རྒྱལ་བ་ཤཱཀྱ་ཐུབ་པ་སྐུ་མདོག་
གསེར་བཙོ་མ་ལྟ་བུ། ཞེས་པ་ནས། རྡོ་རྗེ་སྐྱིལ་ཀྲུང་གིས་བཞུགས་



ལམ་ཁྲིད་ཐམས་ཅན་མཁྱེན་པར་བགྲོད་པའི་བདེ་ལམ་བཞུགས་སོ། ། 277 །
པ། རྒྱ་སྲན་གྱི་འབྲུ་ཚད་ཙམ་ཞིག་སྤྲོས་ནས་རང་གི་ལྟེ་བའི་ཐད་ཀྱི་
མདུན་གྱི་ནམ་མཁར་བཞུགས་པ་ལ་སེམས་རྩེ་གཅིག་ཏུ་དམིགས་ནས་
བསྒོམ་པའམ། ཡང་ན་སྤྱི་བོའི་བླ་མ་ལྷ་ལས། བླ་མ་ལྷ་གཉིས་པ་
ཞིག་མར་མེ་གཅིག་ལས་གཉིས་ཆད་ཀྱི་ཚུལ་དུ་བྱུང་ནས་རང་ལ་ཐིམ་
པས། སེང་གེ་ཆེན་པོ་བརྒྱད་ཀྱིས་བཏེག་པའི་རིན་པོ་ཆེའི་ཁྲི་མཐོ་
ཞིང་ཡངས་པའི་སྟེང་ཁར། སྣ་ཚོགས་པད་ཟླ་ཉི་མའི་དཀྱིལ་འཁོར་
གྱི་གདན་ལ། རང་ཉིད་རྒྱལ་བ་ཤཱཀྱ་ཐུབ་པ། ཞེས་པ་ནས། རྡོ་
རྗེ་སྐྱིལ་ཀྲུང་གིས་བཞུགས་པ། ནམ་མཁའི་འཇའ་ཚོན་ལྟ་བུ་སྣང་ལ་
རང་བཞིན་མེད་པ་ལ་སེམས་རྩེ་གཅིག་ཏུ་དམིགས་ནས་བསྒོམ་པར་
བྱའོ། །དེའི་ཚེ་སེར་བོ་སྒོམ་འདོད་པ་ལ་དམར་བོ་སོགས་འཆར་བ་
དང་། ་ བཞུགས་པའི་རྣམ་པ་སྒོམ་འདོད་པ་ལ་བཞེངས་པའི་རྣམ་
པར་འཆར་བ་དང་། གཅིག་སྒོམ་འདོད་པ་ལ་དུ་མ་འཆར་་་་་
སོགས་བྱུང་ན་དེ་དག་གི་རྗེས་སུ་མི་འབྲང་བར་རྩ་བའི་དམིགས་རྟེན་
ལ་སེམས་རྩེ་གཅིག་ ཏུ་ དམིགས་ནས་སྒོམ། དང་བོ་ནས་དྭངས་་་་
གསལ་ འོད་ ཀྱི་རང་ བཞིན་ ཅན་ གྱི་ གསལ་ བོ་ རང་ མ་ བྱུང༌ ཀྱང་།
སྐུའི་དོན་སྤྱི་ཆ་ཕྱེད་ཙམ་གསལ་བ་ལ་སེམས་རྩེ་གཅིག་ཏུ་དམིགས་
ནས་སྒོམ་པར་བྱེད། དེ་ཡང་ཐུན་འདི་ཙམ་གྱི་བར་ལ་བྱིང་རྒོད་
གཏན་ནས་མ་བྱུང་བ་ཅིག་བྱེད་ཅིང་། གལ་ཏེ་བྱུང་ན་དེ་མ་ཐག་ཏུ་
ཤེས་པར་བྱས་ཏེ་སྤོང་སྙམ་པའི་འདུན་པ་དྲག་པོ་བཏང་ནས་སེམས་
དམིགས་རྟེན་ལ་རྩེ་གཅིག་ཏུ་གཏད་པ་དེ་ཉིད་བློའི་ཡུལ་དུ་མ་བརྗེད་



278 ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
པར་དྲན་ཙམ་དྲན་ཙམ་བྱས་ནས། བློ་དེའི་རྒྱུན་སྐྱོང་བ་ནི་ལས་
དང་བོ་བས་སེམས་གནས་སྒྲུབ་ པའི་ ཐབས་དམ་པའོ། ། མདོར་ན་
ཏིང་ངེ་འཛིན་རྣམ་པར་དག་པ་ཅིག་སྒོམ་ན། ཉེས་པ་ལྔ་སྤོང་འདུ་
བྱེད་བརྒྱད་བསྟེན་པའི་རྒྱུ་ལས་བྱུང་བའོ། །ཞེས་གསུངས་པ་ལྟར།
ཉེས་པ་ལྔ་སྤོང་བའི་གཉེན་པོ་འདུ་བྱེད་བརྒྱད་བསྟེན་པའི་སྒོ་ནས་
བསྒྲུབ་དགོས་ཏེ། དེ་ཡང་ཏིང་ངེ་འཛིན་ལ་སྦྱོར་བའི་ཚེ་ལེ་ལོ་ཉེས་
པ་ཡིན་པས། དེའི་གཉེན་པོ་བཞི་སྟེ། ཏིང་ངེ་འཛིན་གྱི་ཡོན་ཏན་
མཐོང་བའི་དད་པ་དང་། ཏིང་ངེ་འཛིན་ལ་དོན་གཉེར་གྱི་འདུན་
པ་དང༌། ཏིང་ངེ་འཛིན་ལ་རྩོལ་བའི་བརྩོན་འགྲུས་དང་། རྩོལ་
བའི་འབྲས་བུ་ཤིན་སྦྱངས་སོ། ། ཏིང་ངེ་འཛིན་ལ་བརྩོན་པའི་ཚེ་་་
་གདམས་ངག་བརྗེད་པ་ཉེས་པ་ཡིན་པས་དེའི་གཉེན་པོ་དྲན་པ་སྟེ།
དྲན་ པ་ ཡང་ དམིགས་ རྟེན་ མ་ བརྗོད་ པ་ གཅིག་ པུས་ མི་ ཆོག་ གི
སེམས་དམིགས་རྟེན་ལ་རྩེ་གཅིག་ཏུ་དམིགས་ནས་རིག་པ་ངར་ལྡན་དུ་
བྱས་པའི་ངེས་ཤེས་དམ་སྤྲིང་ངེ་བ་དང་ལྡན་པའོ། །ཏིང་ངེ་འཛིན་ལ་
མཉམ་པར་བཞག་པའི་ཚེ་བྱིང་རྒོད་གཉིས་ཉེས་པ་ཡིན་པས་དེའི་
གཉེན་པོ་ཤེས་བཞིན་ཏེ། དེ་ཡང་ཤེས་བཞིན་གྱིས་བྱིང་རྒོད་འབྱུང་
མི་འབྱུང་ལེགས་པར་བརྟགས་པས། བློ་རབ་ཀྱིས་བྱིང་རྒོད་འབྱུང་
བའི་མགོ་རྩོམ་པ་ན་དེ་ཤེས་ནས་སྤོང་ནུས་ལ། འབྲིང་གིས་བྱུང་མ་
ཐག་དང་། ཐ་མས་ཀྱང་བྱིང་རྒོད་བྱུང་ནས་རིང་བོ་མ་ལོན་པར་
ཤེས་ནས་སྤོང་དགོས་སོ། །འོ་ན་རྨུགས་པ་དང་བྱིང་རྒོད་གཉིས་ཀྱི་



ལམ་ཁྲིད་ཐམས་ཅན་མཁྱེན་པར་བགྲོད་པའི་བདེ་ལམ་བཞུགས་སོ། ། 279
ཁྱད་པར་ཇི་ལྟ་བུ་ཞེ་ན། དམིགས་རྟེན་མི་གསལ་བའི་ལུས་སེམས་
ལྕི་བའི་རྣམ་པ་ཅན་ནི་རྨུགས་པ་ཡིན་ལ། སེམས་ལ་མུན་པ་བབས་
པ་ལྟ་བུ་དང༌། སེམས་དམིགས་རྟེན་ལས་གཞན་དུ་མི་འཕྲོ་ཡང་།
དྭངས་ཆ་དང་གསལ་ཆ་མེད་པར་དྲན་པའི་ཤུགས་ཞན་ཏུ་སོང་བ་ནི་
བྱིང་བ་རགས་པ་དང༌། དྭངས་ཆ་དང་གསལ་ཆ་ཡོད་ཀྱང་དམིགས་
རྟེན་ངེས་པའི་ངེས་ཤེས་དམ་སྤྲིང་ངེ་བ་ལས་ཅུང་ཟད་ཞན་དུ་སོང་བ་
ནི་བྱིང་བ་ཕྲ་མོ་ཡིན་ལ། དེ་དག་གི་གཉེན་པོར་དཀོན་མཆོག་་་་
གསུམ་གྱི་ཡོན་ཏན་སེམས་པ་དང་། སྣང་བའི་མཚན་མ་ཡིད་ལ་
བྱེད་པ་དང༌། རླུང་སེམས་ནམ་མཁའ་དང་བསྲེ་བའི་གདམས་ངག་
རྣམས་བྱའོ། ། སེམས་དམིགས་རྟེན་ལ་གཡོ་མེད་དུ་མི་གནས་པར་
ཅུང་ཟད་འཕྲོ་བ་ནི་རྒོད་པ་ཕྲ་མོ་ཡིན་ལ། དེའི་གཉེན་པོར་དྲན་
ཤེས་བསྟེན་ནས་བསྒོམ་པར་བྱའོ། །དྲན་ཤེས་བསྟེན་ཀྱང་མི་གནས་
པར་ ཆགས་ ཡུལ་ རྣམས་ ལ་ འཕྲོ་ བ་ ནི་ རྒོད་ པ་ རགས་ པ་ ཡིན་ལ།
དེའི་གཉེན་པོར་མི་རྟག་པ་དང་། ངན་སོང་གསུམ་དང་། འཁོར་
བའི་སྡུག་བསྔལ་བསྒོམ་པ་དང་། རྒོད་པ་བཙན་ཐབས་སུ་གཅོད་
པའི་གདམས་ངག་རྣམས་བྱའོ། །བྱིང་རྒོད་གཉིས་བྱུང་བའི་ཚེ་འདུ་
མི་བྱེད་པ་ཉེས་པ་ཡིན་པས། དེའི་གཉེན་པོར་བྱིང་རྒོད་བྱུང་མ་
ཐག་ཏུ་རིག་པར་བྱས་ནས་སྤོང་བའི་འདུ་བྱེད་བསྟེན་པར་བྱེད། དེ་
ཡང་སེམས་དམིགས་རྟེན་ལ་ཆེས་ཆེར་བསྒྲིམས་པའི་རིག་པ་ངར་ལྡན་
དུ་བྱས་ན་གསལ་ཆ་ཡོད་ཀྱང་། རྒོད་ཤས་ཆེ་བས་གནས་ཆ་རྙེད་



280 ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
དཀའ་ལ། ཆེར་མ་བསྒྲིམས་པར་གློད་ན་གནས་ཆ་ཡོད་ཀྱང་བྱིང་
ཤས་ཆེ་ཞིང་གསལ་ཆ་རྙེད་དཀའ་བས། དེས་ན་རང་ཉམས་ལ་
དཔགས་ཏེ་རིག་པ་འཕང་འདི་ཙམ་ཞིག་བསྟོད་ན་རྒོད་པ་སྐྱེ་བར་
འདུག་སྙམ་པ་ལས་ཅུང་ཟད་གློད། འདི་ཙམ་དུ་བཞག་ན་བྱིང་བ་
སྐྱེ་བར་འདུག་སྙམ་པ་ལས་ཅུང་ཟད་འཕང་བསྟོད་ན་རན་པར་འགྱུར་
བས། དེ་གཉིས་ཀྱི་མཚམས་སུ་འཕྲོ་རྒོད་ལས་སེམས་གླན་ཏེ་གནས་
ཆ་འཚོལ། གནས་ཆ་ནམ་བྱུང་རེས་ཀྱིས་བྱིང་ཟོན་བྱས་ནས་རིག་པ་
ངར་དང་ལྡན་པའི་གསལ་ཆ་འདོན། དེ་གཉིས་རེས་མོས་སུ་བྱས་
ནས་བསྐྱངས་པས་ཏིང་ངེ་འཛིན་སྐྱོན་མེད་འགྲུབ་ཀྱི། ངེས་ཤེས་ཀྱི་
འཛིན་སྟངས་ངར་ལྡན་དུ་བྱས་པའི་གསལ་ཆ་མེད་པའི་དྭངས་པ་ཙམ་
ལ་ཡིད་བརྟན་མི་བྱའོ། །དེ་ལྟར་བྱིང་རྒོད་ཕྲ་མོ་ཡང་ཆོད་ནས་སེམས་
ཏིང་ངེ་འཛིན་ལ་རྒྱུན་ཆགས་སུ་འཇུག་པའི་ཚེ་འདུ་བྱེད་པ་ཉེས་པ་
ཡིན་པས། དེའི་གཉེན་པོར་བྱིང་རྒོད་ཀྱི་གཉེན་པོ་འདུ་མི་བྱེད་པར་
བཏང་སྙོམས་སུ་གློད་ནས་འཇོག་པའོ། །དེ་ལྟ་བུའི་ཚུལ་གྱིས་ལེགས་
པར་བསྐྱངས་པས་ སེམས་གནས་པ་དགུ་རིམ་གྱིས་ཐོབ་ནས་ལུས་་་
སེམས་ཤིན་སྦྱངས་དང་བཅས་པའི་ཞི་གནས་འགྲུབ་པར་འགྱུར་རོ། །
གསུམ་པ་མཇུག་ཏུ་ཇི་ལྟར་བྱ་བ་ནི་སྔར་བཞིན་ཡིན་ནོ། །གཉིས་པ་
ཐུན་མཚམས་སུ་ཡང་ཞི་གནས་ཀྱི་རྣམ་གཞག་སྟོན་པའི་གསུང་རབ་
དགོངས་འགྲེལ་དང་བཅས་པ་བལྟ་བ་སོགས་ནི་སྔར་བཞིན་ནོ། །
གཉིས་པ་ཤེས་རབ་ཀྱི་ངོ་བོ་ལྷག་མཐོང་ལ་བསླབ་ཚུལ་ལ་་་་་



ལམ་ཁྲིད་ཐམས་ཅན་མཁྱེན་པར་བགྲོད་པའི་བདེ་ལམ་བཞུགས་སོ། ། 281
གཉིས། ཐུན་གྱི་ངོ་བོ་ལ་ཇི་ལྟར་བྱ་བ་དང་། ཐུན་མཚམས་སུ་ཇི་
ལྟར་བྱ་བའི་ཚུལ་ལོ། ། དང་བོ་ལ་སྦྱོར་དངོས་མཇུག་གསུམ་ལས།
དང་བོ་ནི། ཞི་གནས་ཀྱི་སྐབས་སུ་བཤད་པ་དང་འདྲ་ལ། ཁྱད་
. པར་དགེ་བའི་བཤེས་གཉེན་མཁས་པ་ཚུལ་བཞིན་དུ་བསྟེན་པ་ལས་
ལྷག་མཐོང་གི་གདམས་ངག་ཉན་པ་དང་། བླ་མ་དང་ལྷག་པའི་ལྷ་
དབྱེར་མེད་དུ་བྱས་ནས་གདུང་ཤུགས་དྲག་པོས་གསོལ་བ་འདེབས་པ་
དང་། བསག་སྦྱང་ལ་འབད་པ་སོགས་གསུམ་བསྒྲིལ་དུ་བྱེད་པ་ནི་
ལྟ་བ་རྟོགས་པའི་སྔོན་འགྲོར་མེད་མི་རུང་ཡིན་ནོ། །གཉིས་པ་དངོས་
གཞི་ལ་གཉིས། གང་ཟག་གི་བདག་མེད་གཏན་ལ་ཕབ་ནས་བསྒོམ་
པའི་ཚུལ་དང་། ཆོས་ཀྱི་བདག་མེད་གཏན་ལ་ཕབ་ནས་བསྒོམ་པའི་
ཚུལ་ལོ། །དང་བོ་ནི། རྒྱལ་བའི་གསུང་རབ་རྣམས་ལས། བདག་
མེད་གཏན་ལ་འབེབས་པའི་རིགས་པའི་རྣམ་གྲངས་མཐའ་ཡས་པ་
ཞིག་གསུངས་ཀྱང༌། ལས་དང་བོ་བ་རྣམས་ཀྱིས་གནད་བཞིའི་སྒོ་
ནས་གཏན་ལ་ཕབ་ན་འཆོར་སླ་བས། དེའི་ཚུལ་ནི། རང་ཅག་
རྣམས་གཉིད་འཐུག་པོ་ལོག་བཞིན་པའི་གནས་སྐབས་ཚུན་ཆད་དུ།
ང་ང་སྙམ་དུ་སྙིང་གི་དཀྱིལ་དུ་དམ་སྤྲིང་སྤྲིང་བློས་འཛིན་པ་ནི་ངར་
འཛིན་ལྷན་སྐྱེས་ཡིན་ལ། དེ་ཡང་རང་གིས་ཉེས་པ་དེ་ལྟ་བུ་མ་བྱས་
པ་ལ། གཞན་ཞིག་གིས་ཁྱོད་ཀྱིས་ཉེས་པ་འདི་དང་འདི་ལྟ་བུ་ཞིག་
བྱས་སོ་ཞེས་བསྙོན་བཙུགས་པ་ན། ངས་ཉེས་པ་འདི་ལྟ་བུ་མ་བྱས་
པ་ལ་བསྙོན་འདི་འདྲ་བ་ཞིག་འཛུགས་པ། ང་ང་སྙམ་དུ་སྙིང་གི་



282 ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
དཀྱིལ་དུ་དམ་སྒྲིང་སྒྲིང་འཆར་བ་ལྟ་བུའི་ཚེ་ངར་འཛིན་ལྷན་སྐྱེས་ཀྱི་
ངའི་འཛིན་ཚུལ་གསལ་བར་ཡོད་པས། དེའི་དུས་སུ་ཤེས་པའི་ཆ་
ཤས་ཕྲ་མོ་ཞིག་གིས་བློ་དེས་ང་གང་དུ་བཟུང་། ཚུལ་ཇི་ལྟར་དུ་
བཟུང་བརྟག་པར་བྱའོ། །དེ་ཡང་བློ་ཕྱི་མ་དེ་ཤུགས་ཆེ་ན་བློ་སྔ་མ་དེ་
ཡལ་ནས་སྟོང་སང་ཞིག་མ་གཏོགས་གང་ཡང་མི་ཡོང་བས་ཤེས་པ་
བྱིངས་ངའོ་སྙམ་པའི་བློ་དེའི་ངོ་བོར་བྲེང་ ཆགས་ སུ་ བསྐྱེད་ནས།
ཤེས་པའི་ཆ་ཤས་ཕྲ་མོ་ཞིག་གིས་བརྟག་དགོས་ལ། དེ་ལྟར་བརྟགས་
པའི་ཚེ། ངར་འཛིན་ལྷན་སྐྱེས་ཀྱིས་ང་གང་དུ་བཟུང་བའི་གནས་ནི།
རང་གི་ཕུང་བོ་ལྔའམ་ལུས་སེམས་གཉིས་ལས་དོན་གཞན་དུ་མ་ཡིན་
ཅིང་། ཕུང་བོ་ལྔ་རེ་རེ་བ་དང་ལུས་སེམས་གཉིས་རེ་རེ་བའི་སྟེང་དུ་
ཡང་མ་ཡིན་ཀྱང་། ཕུང་བོ་ལྔ་ཚོགས་ཙམ་པའམ་ལུས་སེམས་གཉིས་
ཚོགས་ཙམ་པའི་སྤམ་མེ་བ་དེའི་སྟེང་དུ་རྟོག་པས་བཏགས་པ་ཙམ་མ་
ཡིན་པར། དང་བོ་ནས་ཚུགས་ཐུབ་ཏུ་གྲུབ་པའི་ང་ཞིག་ཡོད་པར་
འཛིན་པ་ནི། ངར་འཛིན་ལྷན་སྐྱེས་ཀྱིས་ངའི་འཛིན་ཚུལ་ཡིན་ལ།
དེའི་འཛིན་སྟངས་ཀྱི་ཡུལ་གྱི་ང་དེ་འགོག་རྒྱུའི་དགག་བྱ་ཡིན་པས།
གཞན་གྱིས་བཤད་པའི་གོ་བ་དང་ཚིག་སྤྱི་ཙམ་མ་ཡིན་པར་རང་གི་
རྒྱུད་སྟེང་དུ་ཚུལ་དེ་ཉིད་རྗེན་ཆར་གྱིས་ངེས་པར་བྱ་སྟེ། དེ་ནི་་
གནད་དང་བོ་དགག་བྱའི་སྣང་ཚུལ་ངེས་པའི་གནད་དོ། །གཉིས་པ་
ཁྱབ་པ་ངེས་པའི་གནད་ནི། ངའོ་སྙམ་དུ་སྙིང་གི་དཀྱིལ་དུ་དམ་
སྤྲིང་སྤྲིང་དུ་འཛིན་པའི་བློ་དེས་བཟུང་བའི་ང་དེ། རང་གི་ཕུང་བོ་



ལམ་ཁྲིད་ཐམས་ཅན་མཁྱེན་པར་བགྲོད་པའི་བདེ་ལམ་བཞུགས་སོ། ། 283
ལྔའི་སྟེང་ན་ཡོད་ན། དེ་ལྟར་བཟུང་བ་ལྟར་གྱི་ང་དེ་ཕུང་བོ་ལྔ་དང་
གཅིག་ཏུ་ཡོད་དམ་ཐ་དད་དུ་ཡོད། ཡོད་ཚུལ་དེ་གཉིས་ལས་གཞན་
པའི་ཡོད་ཚུལ་ཕུང་གསུམ་པ་གཏན་མི་སྲིད་དེ། ཆོས་གང་དང་གང་
ཡིན་ཀྱང་ཡང་ན་གཅིག་གི་རྣམ་པར་ཡོད་དགོས། ཡང་ན་དུ་མའི་
རྣམ་པར་ཡོད་དགོས་ལ། ཡོད་ཚུལ་དེ་གཉིས་ལས་གཞན་པའི་ཡོད་
ཚུལ་ཕུང་གསུམ་པ་གཏན་མི་སྲིད་སྙམ་དུ་ཐག་བཅད་པར་བྱའོ། །
གསུམ་པ་བདེན་པའི་གཅིག་བྲལ་ངེས་ པའི་གནད་ནི། དེ་ལྟར་་་་
བཟུང་བའི་ང་དེ་ཕུང་བོ་ལྔ་དང་གཅིག་ཏུ་ཡོད་དོ་སྙམ་ན། གང་
ཟག་གཅིག་ལ་ཕུང་བོ་ལྔ་ཡོད་པ་དེ་བཞིན་དུ། ང་ཡང་རྒྱུད་ཐ་དད་
པ་ལྔ་ཡོད་པར་འགྱུར་བ་དང་། ཡང་ན་ང་གཅིག་ཡིན་པ་བཞིན་དུ།
ཕུང་བོ་ལྔ་ཡང་ཆ་མེད་གཅིག་ཏུ་འགྱུར་བ་སོགས་ཀྱི་ཉེས་པ་དུ་མ་ཡོད་
པས། དེ་ལྟར་བཟུང་བའི་ང་དེ་ཕུང་བོ་ལྔ་དང་གཅིག་མ་ཡིན་སྙམ་
དུ་བསམ། གཞན་ཡང་དེ་ལྟར་བཟུང་བ་ལྟར་གྱི་ང་དེ་ཕུང་བོ་ལྔ་
དང་གཅིག་ཏུ་གྲུབ་ན་ཕུང་བོ་ལྔ་སྐྱེ་འཇིག་བྱེད་པ་བཞིན་དུ་བློ་དེས་
བཟུང་བ་ལྟར་གྱི་ཚུགས་ཐུབ་ཏུ་གྲུབ་པའི་ང་དེ་ཡང་སྐྱེ་འཇིག་བྱེད་
པར་འགྱུར་ལ་དེ་ལྟར་ན་སྐྱེ་འཇིག་བྱེད་པའི་ང་དེའི་སྐད་ཅིག་སྔ་ཕྱི་
རྣམས་གཅིག་ཏུ་གྲུབ་བམ་ཐ་དད་དུ་གྲུབ། གཅིག་ཏུ་གྲུབ་ན་ཚེ་སྔ་
ཕྱིའི་ང་དང་ཚེ་འདིའི་ང་གསུམ་ཆ་མེད་གཅིག་ཏུ་འགྱུར་ལ། ཐ་
དད་དུ་གྲུབ་ན། སྤྱིར་ཐ་དད་ཙམ་ལ་འབྲེལ་མེད་ཐ་དད་ཡིན་མི་
དགོས་ཀྱང༌། རང་བཞིན་གྱིས་གྲུབ་པའི་ཐ་དད་ཡིན་ན་འབྲེལ་བ་



284 ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
གཏན་ནས་མེད་པའི་ཐ་དད་ཡིན་དགོས་པས། ཚེ་སྔ་ཕྱིའི་ང་དང་
ཚེ་འདིའི་ང་གསུམ་འབྲེལ་བ་གཏན་ནས་མེད་པའི་ཐ་དད་དུ་འགྱུར་
བས། ལས་མ་བྱས་པ་དང་འཕྲད་ཅིང་ལས་བྱས་པ་ཆུད་ཟ་་་་་
སོགས་ཀྱི་ཉེས་པ་དུ་མ་ཡོད་པས། དེ་ལྟ་བུའི་ང་དེའི་སྐད་ཅིག་སྔ་ཕྱི་
རྣམས་ཐ་དད་མ་ཡིན་ལ། དེས་ན་བློ་དེས་བཟུང་བ་ལྟར་གྱི་ང་དེ་
ཕུང་བོ་ལྔ་དང་གཅིག་ཏུ་མ་གྲུབ་བོ་སྙམ་དུ་བསམ། གཞན་ཡང་དེ་
ལྟར་བཟུང་བའི་ང་དེ་ཕུང་བོ་ལྔ་དང་གཅིག་ཏུ་གྲུབ་ན། བདེན་
པར་གྲུབ་པའི་གཅིག་ཡིན་པས་ཆ་ ཐམས་ ཅད་ནས་ ཐམས་ ཅད་དུ་
གཅིག་ཏུ་འགྱུར་ལ། དེ་ལྟར་ན་ངའམ་བདག་ཕུང་བོ་ལྔ་ཉེ་བར་
ལེན་པ་བོ་དང་། ཕུང་བོ་ལྔ་ངའམ་བདག་གིས་ཉེ་བར་བླང་བྱ་མ་
ཡིན་པ་སོགས་ཀྱི་ཉེས་པ་དུ་མ་ཡོད་པས། དེ་ལྟར་བཟུང་བའི་ང་དེ་
ཕུང་བོ་ལྔ་དང་གཅིག་ཏུ་མ་གྲུབ་པར་བསམ་མོ། །བཞི་བ་བདེན་པའི་
དུ་བྲལ་ངེས་པའི་གནད་ནི། དེ་ལྟར་བཟུང་བའི་ང་དེ་ཕུང་བོ་ལྔའི་
སྟེང་དུ་གཅིག་ཏུ་མ་གྲུབ་ཀྱང་། ཕུང་བོ་ལྔའི་སྟེང་དུ་ཐ་དད་དུ་གྲུབ་
བོ་སྙམ་ན། ཕུང་བོ་ལྔ་ཡང་གཟུགས་ཀྱི་ཕུང་བོ་ལ་སོགས་པ་རེ་རེ་
ནས་བསལ་བའི་རྗེས་སུ། འདི་རྣམ་ཤེས་ཀྱི་ཕུང་བོའོ། །ཞེས་ཟུར་
དུ་ངོས་འཛིན་རྒྱུ་ཡོད་པ་བཞིན་དུ། གཟུགས་ཕུང་སོགས་རེ་རེ་ནས་
བསལ་བའི་འོག་ཏུ་དེ་ལྟར་བཟུང་བའི་ང་དེ་འདིའོ། །ཞེས་ཐ་དད་དུ་
ངོས་འཛིན་རྒྱུ་དགོས་པ་ལས་དེ་ལྟར་མི་འདུག་པས། དེ་ལྟར་བཟུང་
བའི་ང་དེ་ཕུང་བོ་ལྔ་དང་ཐ་དད་དུ་མ་གྲུབ་སྙམ་དུ་བསམ། དེ་ལྟར་



ལམ་ཁྲིད་ཐམས་ཅན་མཁྱེན་པར་བགྲོད་པའི་བདེ་ལམ་བཞུགས་སོ། ། 285
གནད་བཞིའི་དཔྱད་པ་བྱས་པ་ལ་བརྟེན་ནས་ངར་འཛིན་ལྷན་སྐྱེས་
ཀྱིས་བཟུང་བ་ལྟར་གྱི་ང་མེད་པར་ངེས་པ་ན། ངེས་ཤེས་དེ་ཉིད་ཀྱི་
རྒྱུན་བྱིང་རྒོད་དང་བྲལ་བར་རྩེ་གཅིག་ཏུ་བསྐྱང་བར་བྱའོ། །དེ་ཡང་
ངེས་ཤེས་དེ་ཉིད་ཤུགས་ཅུང་ཟད་ཆུང་ངུར་སོང་བ་ན་ལས་དང་བོ་བ་
རྣམས་ཀྱིས་སྔར་ལྟར་གནད་བཞིའི་དཔྱད་པ་བྱས་པ་ལ་བརྟེན་ནས།
བདེན་མེད་ཀྱི་ངེས་ཤེས་འདྲེན་པས། དེའི་ཚེ་ངེས་ངོར་ང་རང་བཞིན་
མེད་པར་ངེས་ཤེས་དམ་ སྤྲིང་ངེ་བ་དང༌། སྣང་ངོར་དགག་་་་
བདེན་གྲུབ་བཀག་ཙམ་གྱི་སྟོང་སང་ངེ་བའི་ཁྱད་པར་གཉིས་ལྡན་དུ་
བྱས་ནས་རྩེ་གཅིག་ཏུ་སྐྱོང་བ་ནི་མཉམ་བཞག་ནམ་མཁའ་ལྟ་བུའི་
སྐྱོང་ཚུལ་ལོ། །རྗེས་ཐོབ་ཏུ་ང་ལ་སོགས་པའི་ཆོས་ཐམས་ཅད་སྒྱུ་མ་ལྟ་
བུའི་རྣམ་རོལ་ཏུ་བསྒོམ་པར་བྱ་སྟེ། དེ་ཡང་མཉམ་བཞག་ཏུ་བདེན་
མེད་ཀྱི་ངེས་ཤེས་ཤུགས་དྲག་པོ་དྲངས་པ་ལ་བརྟེན་ནས། རྗེས་ཐོབ་
ཏུ་གང་ཤར་ཐམས་ཅད་སྣང་ཡང་བདེན་མེད་བརྫུན་པ་སྒྱུ་མ་ལྟ་བུའི་
རྣམ་རོལ་ཏུ་འཆར་བ་ལ་བསླབ་པར་བྱའོ། །
གཉིས་པ་ཆོས་ཀྱི་བདག་མེད་གཏན་ལ་ཕབ་ནས་སྒོམ་ཚུལ་ལ་
གཉིས། འདུས་བྱས་རང་བཞིན་མེད་པར་གཏན་ལ་ཕབ་ནས་སྒོམ་
ཚུལ་དང་། འདུས་མ་བྱས་རང་བཞིན་མེད་པར་གཏན་ལ་ཕབ་ནས་
སྒོམ་ཚུལ་ལོ། །དང་བོ་ལ་བེམ་ཤེས་ལྡན་མིན་འདུ་བྱེད་གསུམ་ལས།
དང་བོ་ལུས་ལྟ་བུ་ལ་མཚོན་ན་དེ་ཡང་ཤ་རུས་རྡོས་བཅས་ཀྱི་ཡན་ལག་
ལྔ་ཚོགས་ཙམ་གྱི་ལུས་འདིའི་སྟེང་དུ། རྟོག་པས་བཏགས་པ་ཙམ་མ་



286 ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
ཡིན་པར་ཚུགས་ཐུབ་ཏུ་གྲུབ་པའི་ལུས་ཡོ་རེ་བ་ཞིག་ཡོད་པར་རང་
ཅག་རྣམས་ལ་བསྙོན་མེད་དུ་འཆར་བ་ནི་དགག་བྱའི་སྣང་ཚུལ་ཡིན་
ལ། དེ་ལྟ་བུའི་ལུས་དེ་ཤ་རུས་རྡོས་བཅས་ཀྱི་ཡན་ལག་ལྔ་ཚོགས་
ཙམ་གྱི་ལུས་འདིའི་སྟེང་དུ་ཡོད་ན། ཤ་རུས་རྡོས་བཅས་ཀྱི་ཡན་
ལག་ལྔ་ཚོགས་ཙམ་གྱི་ལུས་འདི་དང་གཅིག་ཏུ་གྲུབ་བམ་ཐ་དད་དུ་
གྲུབ། གཅིག་ཏུ་གྲུབ་ན་ཤ་རུས་རྡོས་བཅས་ཀྱི་ཡན་ལག་ལྔ་ཚོགས་
ཙམ་གྱི་ལུས་འདི་ཕ་མའི་ཁུ་ཁྲག་ལས་གྲུབ་པ་ཡིན་པས། རྣམ་ཤེས་
འཇུག་པའི་གཞིར་གྱུར་པའི་ཁུ་ཁྲག་གི་ཐིགས་པ་དེ་ཡང་ཤ་རུས་རྡོས་
བཅས་ཀྱི་ཡན་ལག་ལྔ་ཚོགས་ཙམ་གྱི་ལུས་སུ་འགྱུར་བ་དང༌། ཡན་
ལག་ལྔ་ཡོད་པ་བཞིན་དུ་ལུས་ཀྱང་ཡན་ལག་ལྔ་ཚོགས་པའི་ལུས་ལྔར་
འགྱུར་ལ། ཐ་དད་དུ་གྲུབ་ན་མགོ་ལ་སོགས་པའི་ཡན་ལག་རེ་རེ་
ནས་བསལ་བའི་རྗེས་སུ། ལུས་དེ་འདིའོ་ཞེས་བསྟན་རྒྱུ་དགོས་པ་
ལས། དེ་ལྟར་མི་འདུག་པས། དེ་ལྟ་བུའི་ལུས་གཏན་ནས་མེད་
སྙམ་དུ་ངེས་ཤེས་དྲངས་ནས་བསྐྱང་བར་བྱའོ། །གཉིས་པ་དེ་རིང་གི་
ཤེས་པ་ལྟ་བུ་ལ་མཚོན་ན། དེ་རིང་གི་སྔ་དྲོའི་ཤེས་པ་དང་། དེ་
རིང་གི་ཕྱི་དྲོའི་ཤེས་པ་གཉིས་ཀྱི་སྟེང་དུ་རྟོག་པས་བཏགས་པ་ཙམ་མ་
ཡིན་པར་རང་ངོས་ནས་གྲུབ་པའི་དེ་རིང་གི་ཤེས་པ་ཞིག་ཡོད་ན།
དེ་ལྟ་བུའི་ཤེས་པ་དེ། དེ་རིང་གི་སྔ་དྲོའི་ཤེས་པ་དང་དེ་རིང་གི་ཕྱི་
དྲོའི་ཤེས་པ་གཉིས་དང་གཅིག་ཏུ་གྲུབ་བམ་ཐ་དད་དུ་གྲུབ། གཅིག་
ཏུ་གྲུབ་ན་དེ་རིང་གི་སྔ་དྲོའི་ཤེས་པའི་སྟེང་དུ་དེ་རིང་གི་ཕྱི་དྲོའི་ཤེས་



ལམ་ཁྲིད་ཐམས་ཅན་མཁྱེན་པར་བགྲོད་པའི་བདེ་ལམ་བཞུགས་སོ། ། 287
པ་ཡོད་པར་འགྱུར་ལ། ཐ་དད་དུ་གྲུབ་ན་དེ་རིང་གི་སྔ་དྲོའི་ཤེས་པ་
དང་། དེ་རིང་གི་ཕྱི་དྲོའི་ཤེས་པ་གཉིས་རེ་རེ་ནས་བསལ་བའི་རྗེས་
སུ། དེ་རིང་གི་ཤེས་པ་དེ་འདིའོ་ཞེས་བསྟན་རྒྱུ་དགོས་པ་ལས་དེ་
ལྟར་མི་འདུག་པས། དེ་ལྟ་བུའི་ཤེས་པ་གཏན་ནས་མེད་སྙམ་དུ་
ངེས་ཤེས་དྲངས་ནས་སྔར་ལྟར་སྒོམ་པར་བྱེད་དོ། །གསུམ་པ་དུས་ལོ་
གཅིག་ལྟ་བུ་ལ་མཚོན་ན། ལོའི་གདགས་གཞི་ཟླ་བ་བཅུ་གཉིས་པོའི་
སྟེང་དུ་རྟོག་པས་བཏགས་པ་ཙམ་མ་ཡིན་པར་རང་ངོས་ནས་གྲུབ་
པའི་ལོ་ཞིག་ཡོད་ན། དེ་ལྟ་བུའི་ལོ་དེ། ཟླ་བ་བཅུ་གཉིས་པོ་དང་
གཅིག་ཏུ་གྲུབ་བམ་ཐ་དད་དུ་གྲུབ། གཅིག་ཏུ་གྲུབ་ན་ཟླ་བ་བཅུ་
གཉིས་ཡོད་པ་བཞིན་དུ་ལོ་ཡང་བཅུ་གཉིས་སུ་འགྱུར་ལ། ཐ་དད་
དུ་གྲུབ་ན་ཟླ་བ་བཅུ་གཉིས་པོ་རེ་རེ་ནས་བསལ་བའི་རྗེས་སུ། ལོ་དེ་
འདིའོ་ཞེས་བསྟན་རྒྱུ་དགོས་པ་ལས། དེ་ལྟར་མི་འདུག་པས། དེ་
ལྟ་བུའི་ལོ་གཏན་མི་འདུག་སྙམ་དུ་ངེས་ཤེས་དྲངས་ནས་སྔར་ལྟར་
བསྐྱང་བར་བྱའོ། །གཉིས་པ་འདུས་མ་བྱས་རང་བཞིན་མེད་པར་
གཏན་ལ་ཕབ་ནས་སྒོམ་ཚུལ་ནི། དེ་ཡང་ནམ་མཁའ་ལྟ་བུ་ལ་་་་
མཚོན་ན་ཕྱོགས་དང་ཕྱོགས་མཚམས་ཀྱི་ནམ་མཁའི་ཆ་དུ་མ་ཞིག་ཡོད་
པས། དེ་རྣམས་ཀྱི་སྟེང་དུ་རྟོག་པས་བཏགས་པ་ཙམ་མ་ཡིན་པར་
ཚུགས་ཐུབ་ཏུ་གྲུབ་པའི་ནམ་མཁའ་ཞིག་ཡོད་ན། དེ་ལྟ་བུའི་ནམ་
མཁའ་དེ། དེ་རྣམས་དང་གཅིག་ཏུ་གྲུབ་བམ་ཐ་དད་དུ་གྲུབ་དཔྱད་
དེ་བདེན་མེད་ཀྱི་ངེས་ཤེས་དྲངས་ནས་སྔར་ལྟར་སྒོམ་པར་བྱེད་དོ། །



288་ ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
མདོར་ན་ང་དང་ཕུང་བོ་དང་རི་རབ་ཁང་ཁྱིམ་ལ་སོགས་པ་འཁོར་
འདས་ཀྱི་ཆོས་ཐམས་ཅད་རྟོག་པས་བཏགས་པ་ཙམ་མ་ཡིན་པར་རང་
ངོས་ནས་གྲུབ་པ་རྡུལ་ཙམ་ཡང་མེད་པར་ངེས་པའི་ངེས་ཤེས་དེ་ཉིད་
རྩེ་གཅིག་ཏུ་སྐྱོང་བ་མཉམ་བཞག་ནམ་མཁའ་ལྟ་བུ་དང་། རྗེས་
ཐོབ་ཏུ་ཡུལ་སྣང་ཐམས་ཅད་རྒྱུ་རྐྱེན་ཚོགས་པ་ལ་བརྟེན་ནས་བྱུང་
བའི་བདེན་མེད་བརྫུན་པའི་རང་བཞིན་དུ་ཤེས་པའི་རྗེས་ཐོབ་སྒྱུ་མའི་
རྣལ་འབྱོར་གཉིས་ལེགས་པར་བསྐྱངས་པ་ལ་བརྟེན་ནས། དཔྱད་
པ་བྱས་སྟོབས་ཀྱིས་དྲངས་པའི་ལུས་སེམས་ཤིན་སྦྱངས་ཀྱི་བདེ་བས་
ཟིན་པའི་མཉམ་བཞག་དེ་ཉིད་ལྷག་མཐོང་མཚན་ཉིད་པར་འཇོག་པ་
ཡིན་ནོ། །གསུམ་པ་མཇུག་ཏུ་ཇི་ལྟར་བྱ་བ་ནི། སྔར་བཞིན་ཡིན་ལ།
གཉིས་པ་ཐུན་མཚམས་སུ་ཡང་ལྷག་མཐོང་གི་རྣམ་གཞག་སྟོན་པའི་
གསུང་རབ་དགོངས་འགྲེལ་དང་བཅས་པ་བལྟ་བ་སོགས་སྔར་བཞིན་
ནོ། །དེ་ལྟར་ལམ་ཐུན་མོང་བས་རྒྱུད་སྦྱངས་ནས་ངེས་པར་རྡོ་རྗེ་ཐེག་
པ་ལ་འཇུག་དགོས་ཏེ། ལམ་དེ་ལ་བརྟེན་ནས་བསྐལ་བ་གྲངས་མེད་
གསུམ་ལ་མི་ལྟོས་པར་ཚོགས་གཉིས་བདེ་བླག་ཏུ་རྫོགས་པར་འགྱུར་
བས་ སོ། ། དེ་ཡང་བཤེས་ གཉེན་བསྟེན་ཚུལ་ནས་ ཞི་གནས་དང་།
ལྷག་མཐོང་གི་བར་རྣམས་མྱོང་འཁྲིད་དུ་བྱས་ཏེ། ཉིན་རེ་བཞིན་དུ་
ཐུན་བཞིའམ་མ་མཐའ་ཐུན་གཅིག་ཏུ་ཡང་བྱས་ཏེ། ལམ་གྱི་རིམ་པ་
རྣམས་ལ་ཡིད་འགྱུར་བའི་མྱོང་བ་འདོན་པར་བྱེད་པ་ནི་དལ་བའི་
རྟེན་ལ་སྙིང་བོ་ལེན་པར་བྱེད་པའི་ཐབས་མཆོག་ཏུ་གྱུར་པ་ཡིན་ནོ། །



ལམ་ཁྲིད་ཐམས་ཅན་མཁྱེན་པར་བགྲོད་པའི་བདེ་ལམ་བཞུགས་སོ། ། 289
མཉམ་མེད་བུ་རམ་ཤིང་བའི་དགོངས་པའི་དོན། །དཔལ་ལྡན་
མར་མེ་མཛད་དཔལ་ཡབ་སྲས་དང་། །བློ་བཟང་རྒྱལ་བ་གཉིས་པས་
གསལ་མཛད་པ། །མདོར་བསྡུས་ཉམས་ལེན་རིམ་པར་བསྒྲིགས་པ་
འདི། ། སྐལ་བཟང་ཐར་བར་བགྲོད་པའི་ཆ་རྐྱེན་དུ། །ཆོས་ཀྱི་རྒྱལ་
མཚན་ཞེས་བྱས་ལེགས་པར་བསྡེབས། ། དགེ་བ་འདི་ཡིས་བདག་་་་
གཞན་འགྲོ་བ་རྣམས། ། སྐྱེས་བུ་གསུམ་གྱི་ཉམས་ལེན་མཐར་ཕྱིན་
ཤོག།་་་་་
ཅེས་བྱང་ཆུབ་ལམ་གྱི་རིམ་པའི་དམར་ཁྲིད་ཐམས་ཅད་མཁྱེན་
པར་བགྲོད་པའི་བདེ་ལམ་ཞེས་བྱ་བ་འདི། ཆོས་སྨྲ་བ་བློ་བཟང་
ཆོས་ཀྱི་རྒྱལ་མཚན་གྱིས་དབྱར་ཆོས་ཞིག་ལ་དགེ་འདུན་འདུས་པ་རྒྱ་
མཚོའི་ཚོགས་ལ་ཟིན་ཐུན་དུ་བསྩལ་བ་ཟིན་བྲིས་སུ་བཏབ་པ་ལས་
སླར་རང་གི་མིག་ལམ་དུ་ཕབ་ནས་ཞུས་དག་བགྱིས་པའོ། ། དགེ་་་
འདིས་མཚོན་ནས་དུས་གསུམ་དང་འབྲེལ་བའི། །བདག་གཞན་དགེ་
བའི་རྩ་བ་ཇི་སྙེད་པ། །དེ་དག་ཐམས་ཅད་སྐྱེ་ཞིང་སྐྱེ་བ་རུ། །བྱང་
ཆུབ་མཆོག་གི་རྗེས་སུ་མི་མཐུན་པའི། །ཤེས་ཀྱི་ཁེ་འདོད་པ་དང་་
གྲགས་པ་དང་། །འཁོར་དང་ལོངས་སྤྱོད་རྙེད་དང་བཀུར་སྟིའི་་་་
རྒྱུར། །སྐད་ཅིག་ཙམ་ཡང་ནམ་ཡང་མི་སྨིན་པར། །བླ་མེད་བྱང་ཆུབ་
ཁོ་ནའི་རྒྱུར་གྱུར་ཅིག། རྒྱལ་སྲས་སྨོན་ལམ་གངྒཱའི་ཀླུང་རྣམས་
ནི། ། དམ་ཆོས་འཛིན་པའི་སྨོན་ལམ་ནང་འདུས་པར། །གསུངས་
ཕྱིར་དགེ་རྩ་ཇི་སྙེད་བསགས་པ་ནི། །ཀུན་ཀྱང་ཐུབ་བསྟན་རྒྱས་པའི་



290 ལམ་ཁྲིད་འཇམ་དཔལ་ཞལ་ལུང་དང་བདེ་ལམ་བཞུགས་སོ། །
རྒྱུ་རུ་བསྔོ། །འཇིག་རྟེན་གསུམ་ན་དཀོན་པའི་ཡིད་བཞིན་ནོར། །
རྨད་བྱུང་ལེགས་བཤད་ཆོས་ཀྱི་མཆོད་སྦྱིན་མཆོག། སྤེལ་བའི་དགེ་བས་
འབྲེལ་ཐོགས་ལུས་ཅན་ཀུན། །རིང་མིན་རྣམ་མཁྱེན་རྒྱལ་བའི་གནས་
ཐོབ་ཤོག། །
ཨོཾ་སྭ་སྟི། ཐུབ་བསྟན་འཛིན་མར་སྐལ་བཟང་ཞིང་བའི་་་༌་
ཚོགས། །ཕན་བདེའི་ལོ་ཏོག་ལོངས་སུ་སྤྱོད་པའི་ཕྱིར། ། བཀྲ་ཤིས་
གཡས་སུ་འཁྱིལ་བའི་ཆོས་གྲྭ་ལས། ། ཆོས་སྦྱིན་བདུད་རྩིའི་གྲུ་ཆར་
འདི་ཕབ་བོ། ། ། །སརྦ་མངྒ་ལཾ། །



༄༅། །བྱང་ཆུབ་ལམ་གྱི་རིམ་པའི་ཁྲིད་ཡིག་འཇམ་དཔལ་
ཞལ་ལུང་དང་པཎ་ཆེན་བདེ་ལམ་བཞུགས་སོ། །
ཀན་སུའུ་ཞིང་ཆེན་བོད་ཀྱི་ཤེས་རིག་ཞིབ་འཇུག་ཁང་།
འཇིགས་མེད་རྒྱ་མཚོས་ཕྱོགས་བསྒྲིགས་བྱས།
ཆ་རིས་སྐལ་བཟང་ཐོགས་མེད་ཀྱིས་ཞུ་དག་བྱས།
ཀན་སུའུ་མི་རིགས་དཔེ་སྐྲུན་ཁང་གིས་བསྐྲུན།
མཚོ་སྔོན་ཞིང་ཆེན་ཞིན་ཧྭ་དཔེ་ཁང་གིས་བཀྲམ།
ཟི་ལིང་མི་རིགས་པར་ཁང་གིས་དཔར།
དེབ་ཚད། ཧོ་སྨིས850X 1168 1/32 དཔར་ཤོག9. 25
1999ལོའི་ཟླ2པར་པར་གཞི་དང་བོ་བསྒྲིགས།
1999ལོའི་ཟླ2པར་པར་ཐེངས་དང་བོ་དཔར།
དཔར་གྲངས། 1 3, 000
ISBN 7--5421-0635--X/B • 50 (EE Y) རིན་གོང་སྒོར། 14. 00



菩提道次释难·文殊言教
甘肃藏学研究所
久美嘉措整理
恰日·雯藏陀美校订
甘肃民族出版社出版
(兰州第一新村 123号)
青海省新华书店发行 西宁民族印刷厂印刷
开本:850x1168毫米 1/32 印张:9.25 插页:4
1999年2月第1版 1999年2月第1次印刷
印数:
1 3,000
ISBN 7-5421-0635-X/B • 50(民文)定价:14.00元
